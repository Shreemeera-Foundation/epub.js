<?xml version="1.0" encoding="UTF-8"?>
<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="en-US">
<head>
  <meta charset="utf-8" />
  <meta name="generator" content="pandoc" />
  <title>ch001.xhtml</title>
  <style>
    code{white-space: pre-wrap;}
    span.smallcaps{font-variant: small-caps;}
    span.underline{text-decoration: underline;}
    div.column{display: inline-block; vertical-align: top; width: 50%;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
  </style>
  <link rel="stylesheet" type="text/css" href="../styles/stylesheet1.css" />
</head>
<body epub:type="bodymatter">
<section id="shreejñāneshwarī-adhyay-15-transliterated" class="level1 unnumbered">
<h1 class="unnumbered">ShreeJñāneshwarī Adhyay 15 Transliterated</h1>
<p>|| ShreeJñāneshwarī ||</p>
<p>Adhyāya 15 vā</p>
<p>Ātā hrudaya he āpule | chauphāḷūniyā bhale | varī baisaū pāule | Shreegurūṅchī || Jñāne.15.1 || Aikya-bhāvāchī aṅjuḷī | sarveṅdriya kuṅgmaḷī | bharūniyā puṣhpāṅjuḷī | arghya devo || Jñāne.15.2 || Ananyodake dhuvaṭa | vāsanā je tanniṣhṭha | te lāvileṁse boṭa | chaṅdanāche || Jñāne.15.3 || Premācheni bhāṅgāre | nirvāḷūni nūpure | levavū sukumāre | pade tiye || Jñāne.15.4 || Ghaṇāvalī āvaḍī | avyabhichāre chokhaḍī | tiye ghālū ĵoḍī | āṅgoḷiyā || Jñāne.15.5 || Ānaṅdāmodabahuḷa | sāttwikāche mukuḷa | te umaḷale aṣhṭadaḷa | ṭheū varī || Jñāne.15.6 || Tethe aha hā dhūpa ĵāḷū | nāha teje vovāḷū | sāmarasye poṭāḷū | niraṅtara || Jñāne.15.7 || Mājhī tanu āṇi prāṇa | iyā pāuvā levavū Shreecharaṇa | karū bhoga mokṣha niṁbaloṇa | pāyā tayā || Jñāne.15.8 || Iyā Shreegurucharaṇasevā | ho pātra tayā daivā | je sakaḷārthameḷāvā | pāṭa bāṅdhe || Jñāne.15.9 || Brahmīṅche visavaṇeṁvarī | unmeṣha lāhe uĵarī | je vāchete iye karī | sudhāsiṅdhū || Jñāne.15.10 || Pūrṇachaṅdrāchiyā koḍī | vaktrutwā ghāpe kuroṅḍī | taisī āṇī goḍī | akṣharāṅte || Jñāne.15.11 || Sūrye adhiṣhṭhilī prāchī | jagā rāṇīva de prakāshāchī | taisī vāchā shrotayā jñānāchī | divāḷī karī || Jñāne.15.12 || Nādabrahma khuje | kaivalyahī taise na saje | aisā bola dekhije | jeṇe deve || Jñāne.15.13 || Shravaṇasukhāchyā māṅḍavī | vishwa bhogī mādhavī | taisī sāsinnalī baravī | vāchāvallī || Jñāne.15.14 || Ṭhāya na pavatā jayāĉhā | maneṁsī muraḍalī vāchā | to deva hoya shabdāchā | chamatkāru || Jñāne.15.15 || Je jñānāsi na chojave | dhyānāsihī je nāgave | te agochara phāve | goṭhīmājī || Jñāne.15.16 || Yevaḍhe eka saubhaga | vaḷaghe vācheche āṅga | Shreegurupādapadmarāga | lāhe jai kā || Jñāne.15.17 || Tari bahu bolū kāī | āji te ānaṭhāī | māteṅvāṅchūni nāhī | Jñānadev mhaṇe || Jñāne.15.18 || Je tānheni miyā apatye | āṇi māĵhe gurusi ekulate | mhaṇoni krupesi ekahāte | ĵāle tiye || Jñāne.15.19 || Pāhā pā bharovarī āghavī | megha chātakāṁsī richavī | majalāgī gosāvī | taise kele || Jñāne.15.20 || Mhaṇoni rikāme toṅḍa | karū gele baḍabaḍa | kī Gītā aise goḍa | ātuḍale || Jñāne.15.21 || Hoya adruṣhṭa āpaite | tai vāḷūchi ratne parate | ujū āyuṣhya taiai mārite | lobha karī || Jñāne.15.22 || Ādhaṇī ghātaliyā haraḷa | hotī amrutāche tāṅduḷa | ĵarī bhukechī rākhe veḷa | Shreejagannātha || Jñāne.15.23 || Tayāparī Shreeguru | karitī jai aṅgikāru | tai hoūni ṭhāke saṁsāru | mokṣhamaya āghavā || Jñāne.15.24 || Pāhā pā kāī Shreenārāyaṇe | tayā Pāṅḍavāṅche uṇe | kījechi nā purāṇe | vishwavaṅdye || Jñāne.15.25 || Taise ShreeNivruttirāje | ajñānapaṇa he māĵhe | āṇile voje | jñānāchiyā || Jñāne.15.26 || Pari he aso ātā | prema ruḷatase bolatā | ke gurugaurava varṇitā | unmeṣha ase || Jñāne.15.27 || Ātā teṇechi pasāye | tumhā saṅtāṅche mī pāye | voḷagena abhiprāye | Shreegītecheni || Jñāne.15.28 || [Prastutādhyāyasaṅggatiḥ(hi)] Tari tochi prastutī | chaudāviyā adhyāyāchyā aṅtī | nirṇaya kaivalyapatī | aisā kelā || Jñāne.15.29 || Je jñāna jayāchyā hātī | tochi samartha muktī | jaisā shatamakha saṁpattī | swargīṅchiye || Jñāne.15.30 || Kā shata eka janmā | ĵo janmoni brahmakarmā | karī tochi Brahmā | āna nohe || Jñāne.15.31 || Nā tarī sūryāĉhā prakāsha | lāhe jevi ḍoḷasa | tevi jñānachi saurasa | mokṣhāchā to || Jñāne.15.32 || Tari tayā jñānālāgī | kavaṇā pā yogyatā āṅgī | he pāhatā jagī | dekhilā eka || Jñāne.15.33 || Je pātāḷīṅcheṅhī nidhāna | dāvīla kīra aṅjana | pari hoāve lochana | pāyāḷāche || Jñāne.15.34 || Taise mokṣha deīla jñāna | yetha kīra nāhī āna | pari techi thāre aise mana | shuddha hoāve || Jñāne.15.35 || Tari viraktīvāṅchūni kaṁhī | jñānāsi tagaṇe nāhī | he vichārūni ṭhāī | ṭhevile deve || Jñāne.15.36 || Ātā viraktīchī kavaṇa parī | je yeūni manāte varī | heṁhī sarvajñe Shreeharī | bolile ase || Jñāne.15.37 || Je viṣhe rāṅdhilī rasasoye | jai jevaṇārā ṭhāuvī hoye | tai to tāṭachi sāṅḍuni jāye | jayāparī || Jñāne.15.38 || Taisī saṁsārā yā samastā | jāṇije jai anityatā | tai vairāgya davaḍitā | pāṭhī lāge || Jñāne.15.39 || Ātā anityatwa yā kaise | techi vrukṣhākāramiṣhe | sāṅgijata ase vishweshe | paṅchadashī || Jñāne.15.40 || Upaḍile kavatike | jhāḍa yerimoharā ṭhāke | te vege jaise suke | taise he nohe || Jñāne.15.41 || Yāchi ekeparī | rūpakāchiyā kusarī | sārītase vārī | saṁsārāchī || Jñāne.15.42 || Karūni saṁsāra vāvo | swarūpī ahaṅtechā ṭhāvo | hoāvayā adhyāvo | paṅdharāvā hā || Jñāne.15.43 || Ātā hechi āghave | graṅthagarbhīṅche chāṅgāve | upalavijela jīve | ākarṇiĵo || Jñāne.15.44 || [Shrībhagavānuvācha-] Tari mahānaṅdasamudra | ĵo pūrṇa pūrṇimāchaṅdra | to dwārakechā nareṅdra | aise mhaṇe || Jñāne.15.45 || [Vrukṣharūpakālaṅgkāreṇa saṁsāraṁ varṇayati] Agā pai Paṅḍukumarā | yetā pai swarūpāchiyā gharā | karītase āḍavārā | vishwābhāsa ĵo || Jñāne.15.46 || To hā jagaḍaṁbaru | nohe yetha saṁsāru | hā jāṇije mahātaru | thāvalā ase || Jñāne.15.47 || Pari yerā rukhāṁsārikhā | taḷī muḷe varī shākhā | hā taisā nohe mhaṇoni lekhā | na yechi kavaṇā || Jñāne.15.48 || Āgī kā kurhāḍī | hoya rigāvā ĵarī buḍī | turī ho kā bhalatevaḍhī | varichīla vāḍhī || Jñāne.15.49 || Je tuṭaliyā muḷāpāsī | ulaṅḍela kā shākhāṁsī | pari taisī goṭhī kāyasī | hā sopā navhe || Jñāne.15.50 || Arjunā he kavatika | sāṅgatā ase alaukika | je vāḍhī adhomukha | rukhā yayā || Jñāne.15.51 || Jaisā Bhānu uṅchī neṇo ke | rashmijāḷa taḷī phāṅke | saṁsāra he kāvarukhe | jhāḍa taise || Jñāne.15.52 || Āṇi āthī nāthī tituke | rudhale ase yeṇeṅchi eke | kalpāṅtīṅcheni udake | vyoma jaise || Jñāne.15.53 || Kā ravīchyā astamānī | āṅdhāreni koṅde rajanī | taisāchi hā gaganī | māṅḍalā ase || Jñāne.15.54 || Yayā phaḷa nā chuṁbitā | phūla nā turaṁbitā | je kāhī Paṅḍusutā | te rukhachi hā || Jñāne.15.55 || Hā ūrdhwamūḷa āhe | pari unmūḷilā nohe | yeṇeṅchi hā hoye | shāḍvaḷa gā || Jñāne.15.56 || [Ūrdhwamūlamityādishlokadwayabhāvārthaḥ ūrdhwamūlorvākshākha eṣhoshwatthaḥ(s) sanātana iti kaṇṭhashrutyanusāreṇa saṁ(ṅ)kṣhepato vyāchaṣhṭe] Āṇi ūrdhwamūḷa aise | nigadile kīra ase | parī adhīṁhī asose | mūḷe yayā || Jñāne.15.57 || Prabaḷalā chaumerī | piṅpaḷā kā vaḍāchiyā parī | je pāraṁbiyāṁmāĵhārī | ḍāhāḷiyā asatī || Jñāne.15.58 || Tevīṅchi gā dhanaṅjayā | saṅsāratarū tayā | adhīṅchi ādhī khāṅdiyā | heṅhī nāhī || Jñāne.15.59 || Tarī ūrdhwāhīkaḍe | shākhāṅche māṅdoḍe | disatāti apāḍe | sāsinnale || Jñāne.15.60 || Ĵāle gaganachi pālavīye | kā vārā māṅḍalā rukhācheni āye | nānā avasthātraye | udaya kelā ase || Jñāne.15.61 || Aisā hā eka | vishwākāra viṭaṅka | udayalā ĵāṇa rukha | ūrdhwamūḷa || Jñāne.15.62 || Ātā ūrdhwa yā kavaṇa | yethe mūḷa te kiṁlakṣhaṇa | kā adhomukhapaṇa | shākhā kaisiyā || Jñāne.15.63 || Athavā drumā yayā | adhī jiyā muḷiyā | tiyā koṇa kaisiyā | ūrdhwa shākhā || Jñāne.15.64 || Āṇi ashwattha hā aisī | prasiddhi kāyasī | ātmavidavilāsī | nirṇaya kelā || Jñāne.15.65 || He āghaveṅchi barave | tujhiye pratītīsi phāve | taiseni sāṅgo solive | vinyāse gā || Jñāne.15.66 || Parī aike gā subhagā | hā prasaṅga ase tuĵachiĵogā | kānachi karī ho sarvāṅgā | iye arthī || Jñāne.15.67 || Aise premarase suraphure | bolile ĵava yādavavīre | tava avadhāna Arjunākāre | mūrta ĵāle || Jñāne.15.68 || Deva nirūpitī te thekule | yevaḍhe shrotepaṇa phāṅkale | jaise ākāshā kheṁva pasarile | dāhī dishī || Jñāne.15.69 || ShrīKriṣhṇoktisāgarā | hā agastīchi dusarā | mhaṇauni ghoṭa bharo pāhe ekasarā | avagheyāĉhā || Jñāne.15.70 || Aisī soya sāṅḍūni khavaḷilī | āvaḍī Arjunī deve dekhilī | tetha ĵāleni sukhe kelī | kuravaṅḍī tayā || Jñāne.15.71 ||</p>
<p>Shrībhagavānuvācha - Ūrdhwamūlamadhaḥshākhamashwatthaṁ prāhuravyayam | chhandāṁsi yasya parṇāni yastaṁ veda sa vedavit || Bha.Gī.15.1 ||</p>
<p>[Ūrdhwamūlaṁ] Maga mhaṇe dhanaṅjayā | te ūrdhwa gā tarū yayā | yeṇe rukhechi kā jayā | ūrdhwatā game || Jñāne.15.72 || Yerhavī madhyordhwa adha | he nāhī jetha bheda | adwayāsī ekavada | jayā ṭhāyī || Jñāne.15.73 || Ĵo nāikijatā nāda | ĵo asaurabhya makaraṅda | ĵo āṅgāthilā ānaṅda | surateṁviṇa || Jñāne.15.74 || Jayā je ārhā paraute | jayā je puḍhe māghaute | drushyeṅvīṇa dekhate | adrushya je || Jñāne.15.75 || Upādhīchā dusarā | ghālitā vopasarā | nāmarūpāchā saṁsārā | hoya jayāte || Jñāne.15.76 || Jñātrujñeyāvihīna | nusadhechi je jñāna | sukhā bharale gagana | gāḷīṅva je || Jñāne.15.77 || Je kārya nā kāraṇa | jayā duje nā ekapaṇa | āpaṇayā je ĵāṇa | āpaṇachi || Jñāne.15.78 || Aise vastu je sāche | te ūrdhwa gā yayā tarūche | tetha āra gheṇe mūḷāche | te aise ase || Jñāne.15.79 || Tarī māyā aisī khyātī | nasatīcha yayā āthī | kā vāṅjhechī saṅtatī | vānaṇe jaise || Jñāne.15.80 || Taisī sat nā asat hoye | je vichārāche nāma na sāhe | aiseyāparīchī āhe | anādi mhaṇatī || Jñāne.15.81 || Je nānā tattwāṅchī māṅdusa | je jagadabhrāche ākāsha | je ākārajātāche dusa | ghaḍī kele || Jñāne.15.82 || Je bhavadrumabījikā | je prapaṅcha-chitrabhūmikā | viparītajñānadīpikā | sāṅchalī je || Jñāne.15.83 || Te māyā vastūchyā ṭhāyī | ase jaiseni nāhī | maga vastuprabhāvachi pāhī | pragaṭa hoya || Jñāne.15.84 || Jevhā āpaṇayā ālī nida | karī āpaṇape jevi mugdha | kā kāĵaḷī āṇī maṅda | prabhā dīpī || Jñāne.15.85 || Swapnī priyāpuḍhe taruṇāṅgī | nidelī chevaūni vegī | āliṅgilenivīṇa āliṅgī | sakāma karī || Jñāne.15.86 || Taisī swarūpī jālī māyā | āṇi swarūpa neṇaṇe je dhanaṅjayā | techi tarū yayā | mūḷa pahile || Jñāne.15.87 || Vastūsī āpalā ĵo abodha | to ūrdhwī āṭhuḷaije kaṅda | vedāṅtī hāchi prasiddha | bījabhāva || Jñāne.15.88 || Ghana ajñāna suṣhuptī | to bījāṅkurabhāva mhaṇatī | yera swapna hana jāgrutī | hā phaḷabhāva tiyechā || Jñāne.15.89 || Aisī yayā vedāṅtī | nirūpaṇabhāṣhāpratītī | parī te aso prastutī | ajñāna mūḷa || Jñāne.15.90 || Te ūrdhwa ātmā nirmaḷe | adhordhwa sūchitī mūḷe | baḷiyā bāṅdhoni āḷe | māyāyogāche || Jñāne.15.91 || [Adhaḥshākhaṁ] Maga ādhilī saṅdehāṅtare | uṭhatī jiye apāree | te chaupāsī gheūni āgāre | khālāvatī || Jñāne.15.92 || Aiese bhavadrumāche mūḷa | he ūrdhwī karī baḷa | maga āgriyāche bebaḷa | adhī dāvī || Jñāne.15.93 || Tetha chidwruttī pahile | mahattattwa umalale | te pāna vāleṅdulhe | eka nighe || Jñāne.15.94 || Maga sattwarajatamātmaka | trividha ahaṅkāra ĵo eka | to tivaṇā adhomukha | ḍiru phuṭe || Jñāne.15.95 || To buddhīchī gheūni āgārī | bhedāchī vruddhī karī | tetha manāche ḍāḷa dharī | sājepaṇe || Jñāne.15.96 || Aisā mūḷāchiyā gāḍhikā | vikalparasa koṁvaḷikā | chittachatuṣhṭaya ḍāhāḷikā | koṅbhaije to || Jñāne.15.97 || Maga ākāsha vāyu dyotaka | āpa pruthvī he pāṅcha phoṅka | mahābhūtāṅche sārokha | saraḷe hotī || Jñāne.15.98 || Taisī shrotrādi tanmātre | tiye aṅgavasā garbhapatre | luḷaluḷite vichitre | umaḷatī gā || Jñāne.15.99 || Tetha shabdāṅkura varipaḍī | shrotrā vāḍhī devhaḍī | hotā karitī kāṅḍī | ākāṅkṣhechī || Jñāne.15.100 || Aṅgatwacheche velapallava | sparshāṅkurī ghetī dhāva | tethe bāṁbaḷa paḍe abhinava | vikārāṅche || Jñāne.15.101 || Pāṭhī rūpapatra pālovelī | chakṣhu lāṅba te kāṅḍe ghālī | te veḷī vyāmohatā bhalī | pālhelī ĵāya || Jñāne.15.102 || Āṇi rasāche āṅgavase | vāḍhatā vege bahuvase | jivhe ārtīchī asose | nighatī beṅche || Jñāne.15.103 || Taiseṅchi koṅbheleni gaṅdhe | ghrāṇāchī ḍirī thāva bāṅdhe | tetha taḷa ghe swānaṅdee | pralobhāchā || Jñāne.15.104 || Eva mahadahaṁbuddhi | mana mahābhūtasamruddhi | iye saṁsārāchiyā avadhi | sāsanije || Jñāne.15.105 || Kiṁbahunā iṁhī āṭhe | āṅgī hā adhika phāṅṭe | pari shiṁpīchiyevaḍhe umaṭe | rupe jevī || Jñāne.15.106 || Kā samudrācheni paisāre | varī taraṅgatā āstare | taise brahmachi hoya vrukṣhākāre | ajñānamūḷa || Jñāne.15.107 || Ātā yāĉhāchi hā vistāra | hāchi yayā paisāra | jaisā āpaṇachi swapnī parivāra | yekākiyā || Jñāne.15.108 || Pari te aso he aise | kāvare jhāḍa usase | yayā mahadādi āravase | adhoshākhā || Jñāne.15.109 || [Ashwatthaṁ prāhuḥ(hu)] Āṇi ashwattha aise yayāte | mhaṇatī je ĵāṇate | teṁhī parisa ho yethe | sāṅgijela || Jñāne.15.110 || Tarī ashwattha mhaṇije ukhā | toṁvarī ekasārikhā | nāhī nirvāha yayā rukhā | prapaṅcharūpā || Jñāne.15.111 || Jaisā na loṭatā kṣhaṇa | megha hoya nānāvarṇa | kā vijū nase saṁpūrṇa | nimeṣhabharī || Jñāne.15.112 || Kāpatayā padmadaḷā- | variliyā baisakā nāhī jaḷā | kā chitta jaise vyākuḷā | māṇusāche || Jñāne.15.113 || Taisīchi yayāchī sthitī | nāsata ĵāya kṣhaṇakṣhaṇāpratī | mhaṇoni yayāte mhaṇatī | ashwattha hā || Jñāne.15.114 || Āṇi ashwattha yeṇe nāve | piṁpaḷa mhaṇatī swabhāve | pari to abhiprāya nohe | Shreeharīchā || Jñāne.15.115 || Yerhavī piṁpaḷa mhaṇatā vikhī | miyā gatī dekhilī ase nikī | pari te aso kāya laukikī | tumhā kāĵa || Jñāne.15.116 || Mhaṇoni hā prastuta | alaukika parisā graṅtha | tarī kṣhaṇikatweṅchi ashwattha | bolije hā || Jñāne.15.117 || Āṇīkahī yeka thora | yayā avyayatwāchā ḍagara | āthī parī to bhītara | aisā āhe || Jñāne.15.118 || Jaisā meghācheni toṅḍe | siṅdhu eke āṅge kāḍhe | āṇi nadī yerīkaḍe | bharatīchi asatī || Jñāne.15.119 || Tetha vohaṭe nā chaḍhe | aisā paripūrṇachi āvaḍe | parī te phulī jaṅva nughaḍe | meghānadīchī || Jñāne.15.120 || Aise yā rukhāche hoṇe ĵāṇe | na tarke hoteni vahilepaṇe | mhaṇoni yayāte loka mhaṇe | avyaya hā || Jñāne.15.121 || Yerhavī dānashīḷa puruṣha | veṅchakapaṇeṅchi saṅchaka | taisā vyayechi hā rukha | avyaya game || Jñāne.15.122 || Jātā vege bahuvase | navache kā bhūmī rutale ase | rathāĉhe chakra dise | jiyā parī || Jñāne.15.123 || Taise kāḷātikrame je vāḷe | te bhūtashākhā jetha gaḷe | tetha koḍīvarī umāḷe | uṭhatī āṇika || Jñāne.15.124 || Parī yekī kedhavā gelī | shākhākoḍī kedhavā jālī | he neṇave jevi umalalī | āṣhāḍhaabhre || Jñāne.15.125 || Mahākalpāchyā shevaṭī | nidelayā unmūḷatī sruṣhṭī | taiseṅchi āṇikhīche dāṅga uṭhī | sāsinnale || Jñāne.15.126 || Saṁhāravāte prachaṅḍe | paḍatī praḷayāṅtīṅchī sālaḍe | tava kalpādīchī juṁbāḍe | pālhejatī || Jñāne.15.127 || Rige manvaṅtara manupuḍhe | vaṁshāvarī vaṁshāche māṅḍe | jaisī ikṣhuvruddhī kāṅḍeṅnakāṅḍe | jiṅke jevī || Jñāne.15.128 || Kaliyugāṅtī koraḍī | chahū yugāṅchī sāle sāṅḍī | tava krutayugāchī pelī devhaḍī | paḍe puḍhatī || Jñāne.15.129 || Vartate varṣha jāye | te puḍhilā muḷhārī hoyee | jaisā divasa jāta kī yeta āhe | he chojavenā || Jñāne.15.130 || Jaisā vāriyāĉhā jhuḷakā | sāṅdā ṭhāuvā navhe dekhā | taisiyā uṭhatī paḍatī shākhā | neṇo kitī || Jñāne.15.131 || Ekī dehāchī ḍirī tuṭe | tava dehāṅkurī bahuvī phuṭe | aiseni bhavataru hā vāṭe | avyaya aisā || Jñāne.15.132 || Jaise vāhate pāṇī ĵāya vege | taiseṅchi āṇika miḷe māge | yetha asaṅtachi asije jage | mānije saṅta || Jñāne.15.133 || Kā lāgoni ḍoḷā ughaḍe | tava koḍīvarī ghaḍe moḍe | neṇatayā taraṅga āvaḍe | nitya aisā || Jñāne.15.134 || Vāyasā eke bubuḷe dohīṅkaḍe | ḍoḷā chāḷitā apāḍe | donhī āthī aisā paḍe | bhrama jevī jagā || Jñāne.15.135 || Pai bhiṅgorī nidhiye paḍalī | te game bhūmīsī jaisī jaḍalī | aisā vegātishaya bhulī | hetu hoya || Jñāne.15.136 || He bahu aso jhaḍitī | āṅdhārī bhovaṅḍitā kolatī | te dise jaisī āyatī | chakrākāra || Jñāne.15.137 || Hā saṅsāravrukṣha taisā | moḍata māṅḍata sahasā | na dekhoni loka pisā | avyaya mānī || Jñāne.15.138 || [Yastaṁ veda sa vedavit] Pari yayāĉhā vega dekhe | ĵo hā kṣhaṇika aisā voḷakhe | ĵāṇe koḍiveḷā nimikhe | hota jāta || Jñāne.15.139 || Nāhī ajñānāvāṅchūni mūḷa | yayāche asilepaṇa ṭavāḷa | aise jhāḍa sinasāḷa | dekhile jeṇe || Jñāne.15.140 || Tayāte gā Paṅḍusutā | mī sarvajñahī mhaṇe ĵāṇatā | pai vāgbrahmī siddhāṅtā | vaṅdya tochi || Jñāne.15.141 || Yogajātāche ĵoḍale | tayā ekāsīṅchi upayogā gele | kiṅbahunā jiyāle | jñānahī teṇe || Jñāne.15.142 || He aso bahu bolaṇe | vānijela to kavaṇe | ĵo bhavarukha ĵāṇe | ukhi aisā || Jñāne.15.143 ||</p>
<p>Adhashchordhwaṁ prasrutāstasya shākhā guṇapravruddhā viṣhayapravālā: | adhashcha mūlānyanusantatāni karmānubandhīni manuṣhyaloke || Bha.Gī.15.2 ||</p>
<p>[Adhashchordhwaṁ] Maga yayāchi prapaṅcharūpā | adhoshākhiyā pādapā | ḍāhāḷiyā jātī umapā | ūrdhwāhī ujū || Jñāne.15.144 || [Adhashcha mūlāni] Āṇi adhī phāṅkalī ḍāḷe | tiye hotī mūḷe | tayāṅhī taḷī paghaḷe | vela pālava || Jñāne.15.145 || Aise je āmhī | mhaṇitale upakramī | teṁhī parise sugamī | bolī sāṅgo || Jñāne.15.146 || Tari baddhamūḷa ajñāne | mahadādikī sāsane | vedāṅchī thora vane | gheūniyā || Jñāne.15.147 || Pari ādhī tava swedaja | jarāyuja udbhija aṅḍaja | he buḍauni mahābhuja | uṭhatī chārī || Jñāne.15.148 || [Prasrutāstasya shākhāḥ(hā)] Yayā ekaikācheni āṅgavaṭe | chauryāṁshī lakṣhadhā phuṭe | te veḷī jīvashākhī phāṅṭe | saiṅghachi hotī || Jñāne.15.149 || Prasavata shākhā saraḷiyā | nānāsruṣhṭi ḍāhāḷiyā | āḍa phuṭatī māḷiyā | jātichiyā || Jñāne.15.150 || Strī puruṣha napuṁsake | he vyaktibhedāṅche ṭake | āṅdoḷatī āṅgike | vikārabhāre || Jñāne.15.151 || Jaisā varṣhākāḷa gaganī | pālheje navaghanī | taise ākārajāta ajñānī | velī ĵāya || Jñāne.15.152 || [Guṇapravruddhāḥ(hā)] Maga shākhāṅcheni āṅgabhāre | lavoni guṁphatī paraspare | guṇakṣhobhāche vāre | udayajatī || Jñāne.15.153 || Tetha teṇe achāṭe | guṇācheni jhaḍajhaḍāṭe | tihī ṭhāyī hā phāṅṭe | ūrdhwamūḷa || Jñāne.15.154 || [‘raĵoguṇavruddhāḥ(hā)shākhā āha’] Aishā rajāchiyā jhuḷukā | jhaḍāḍitā āgaḷikā | manuṣhyajātishākhā | thorāvatī || Jñāne.15.155 || Tiyā ūrdhwī nā adhī | māĵhārīṅchi koṅdākoṅdī | āḍa phuṭatī khāṅdī | chaturvarṇāṅchyā || Jñāne.15.156 || [Chhandāṁsi yasya parṇāni iti pūrvashlokasthaṁ padam] Tetha vidhiniṣhedha sapallava | vedavākyāche abhinava | pālava ḍolatī barava | āpulāliyāparī || Jñāne.15.157 || Artha kāma pasare | agravane ghetī thāre | tetha kṣhaṇike padāṅtare | dehabhogāchī || Jñāne.15.158 || [Karmānubandhīni] Tetha pravruttīcheni vruddhilobhe | khāṅkarejatī shubhāshubhe | nānā karmāche khāṁbe | neṇo kitī || Jñāne.15.159 || Tevīṅchi bhogakṣhīṇe māgile | paḍatī dehāṅchī buḍasaḷe | tava puḍhā vāḍhī pele | naveyā dehāṅchī || Jñāne.15.160 || [Viṣhayapravālāḥ(hā)] Āṇi shabdādika suhāve | sahaja raṅge havāve | viṣhayapallava nave | nitya hotī || Jñāne.15.161 || [Manuṣhyaloke] Aise raĵovāte prachaṅḍe | manuṣhyashākhāṅche māṅdoḍe | vāḍhatī to etha rūḍhe | manuṣhya loka || Jñāne.15.162 || Taisāchi to rajāchā vārā | nāveka dharī vosarā | [‘tamoguṇavruddhāḥ(sh) shākhā āha’] maga vāĵo lāge ghorā | tamāchā to || Jñāne.15.163 || [Adhaḥshākhamiti pūrvashlokasthaṁ padaṁ punarvyāchaṣhṭe] Tedhavā yāchiyā manuṣhya-shākhā | nīcha vāsanā adhī dekhā | [karmānubandhīnīti] pālhejatī ḍāhāḷikā | kukarmāchiyā || Jñāne.15.164 || Apravruttīche khaṇuvāḷe | phoka nighatī saraḷe | gheta pāna pālava ḍāḷe | pramādāchī || Jñāne.15.165 || [Chhandāṁsīti] Bolatī niṣhedhaniyame | jiyā rhuchā yajuḥsāme | to pālā tayā ghume | ṭakeyāvarī || Jñāne.15.166 || [Viṣhayapravālāḥ(hā)] Pratipāditī abhichāra | āgama je paramāra | tihī pānī ghetī prasara | vāsanā velī || Jñāne.15.167 || Tava tava hotī thorāḍe | akarmāchī taḷabuḍe | āṇi janmashākhā puḍhe puḍhe | ghetī dhāva || Jñāne.15.168 || [Manuṣhyaloke] Tetha chāṅḍāḷādi nikruṣhṭā | doṣhajātīṅchā thora phāṭā | jāḷa paḍe karmabhraṣhṭā | bhuloniyā || Jñāne.15.169 || Pashu pakṣhī sūkara | vyāghra vrushchika vikhāra | he āḍashākhānikara | thorāvatī || Jñāne.15.170 || Pari aishā shākhā Pāṅḍavā | sarvāṅgīṅhī nitya navā | narakabhoga yāvā | phaḷāchā to || Jñāne.15.171 || Āṇi hiṁsāviṣhayapuḍhārī | kukarmasaṅge dhura dharī | janmavarī āgārī | vāḍhatīchi ase || Jñāne.15.172 || Aise hotī taru truṇa | loha loṣhṭha pāṣhāṇa | iyā khāṅdiyā tevīṅchi ĵāṇa | phaḷeṁhī hechi || Jñāne.15.173 || Arjunā gā avadhārī | manuṣhyālāgoni iyā parī | vruddhi sthāvarāṅtavarī | adhoshākhāṅchī || Jñāne.15.174 || [Adhashchamūlāni] Mhaṇoni je manuṣhya ḍāḷe | iyeṅchi jāṇāvī adhīṅchī mūḷe | je ethūni hā paghaḷe | saṁsārataru || Jñāne.15.175 || Yerhavī ūrdhwīṅche Pārthā | mudala mūḷa pāhatā | adhīṅchiyā madhyasthā | shākhā iyā || Jñāne.15.176 || [Anusantatāni] Pari tāmasī sāttwikī | sukrutaduṣhkrutātmakī | virūḍhatī yā shākhī | adhordhwīṅchiyā || Jñāne.15.177 || [Chhandāṁsīti] Āṇi vedatrayāchiyā pānā | naye anyatra lāgo Arjunā | je manuṣhyāvāṅchūni vidhānā | viṣhaya nāhī || Jñāne.15.178 || Mhaṇoni tanumānuṣhā | iyā ūrdhwa mūḷauni ĵarī shākhā | tarī karmavruddhīsi dekhā | iyeṅchi mūḷe || Jñāne.15.179 || Āṇi ānī tarī jhāḍī | shākhā vāḍhatā muḷe gāḍhī | mūḷa gāḍhe tava vāḍhī | paisa āthī || Jñāne.15.180 || [Karmeti] Taiseṅchi iyā sharīrā | karma tava dehā saṁsārā | āṇi deha tava vyāpārā | nā mhaṇoṅchi na ye || Jñāne.15.181 || Mhaṇoni dehe mānuṣhe | iye mūḷe hotī na chuke | aise jagajjanake | bolile teṇe || Jñāne.15.182 || Maga tamāche te dāruṇa | sthirāvaleyā vāudhāṇa | [sattwavruddhimāha-ūrdhwaṁ prasrutāḥ(hā)] | sattwāchī suṭe satrāṇa | vāhuṭaḷī || Jñāne.15.183 || Tai yāchi manuṣhyākārā | muḷī suvāsanā nigatī ārā | gheūni phuṭatī koṁbārā | sukrutāṅkurī || Jñāne.15.184 || Ukalateni unmekhe | prajñākushalatechi tikhe | ḍiriyā nighatī nimikhe | bābaḷaijunī || Jñāne.15.185 || Matīche soṭa vāṁve | ghālitī sphūrtīche thāṁve | buddhiprakāsha ghe dhāṁve | vivekāvarī || Jñāne.15.186 || Tetha medhārase sagarbha | āsthāpatrī saboṁba | saraḷa nighatī koṁbha | sadwruttīche || Jñāne.15.187 || [Chhandāṁsīti] Sadāchārāchiyā sahasā | ṭakā uṭhatī bahuvasā | ghumaghumitī ghoṣhā | vedapadyāchyā || Jñāne.15.188 || Shiṣhṭāgamavidhāne | vividhayāgavitāne | iye pānāvarī pāne | pālejatī || Jñāne.15.189 || [Tasya shākhāḥ(hā)] Aishā yamadamī ghoṁsāḷiyā | uṭhatī tapāchiyā ḍāhāḷiyā | detī vairāgyashākhā kavaḷiyā | velhāḷapaṇe || Jñāne.15.190 || Vishiṣhṭā vratāṅche phoka | dhairyāchyā aṇagaṭī tikha | janmavege ūrdhwamukha | uṅchāvatī || Jñāne.15.191 || Māji vedāchā pālā dāṭa | to karī suvidyechā jhaḍajhaḍāṭa | ĵava vāje achāṭa | sattwāniḷa || Jñāne.15.192 || [Viṣhayapravālāḥ(hā)] Tetha dharmaḍāḷa vāhāḷī | disatī janmashākhā saraḷī | tiyā āḍa phāṅṭatī phaḷī | swargādikī || Jñāne.15.193 || Puḍhā uparati rāge lohivī | dharmamokṣhāchī shākhā pālavī | pālhājata nitya navī | vāḍhatīchi ase || Jñāne.15.194 || Pai ravi chaṅdrādi grahavara | pitru rhuṣhi vidyādhara | he āḍashākhāprakāra | paisa ghetī || Jñāne.15.195 || Yāhīpāsūna uṅchavaḍe | guḍhale phaḷācheni buḍe | iṅdrādika te māṅdoḍe | thora shākhāṅche || Jñāne.15.196 || Maga tayāṁhī uparī ḍāhāḷiyā | tapodhanī uṅchāvaliyā | marīchi kashyapādi iyā | upari shākhā || Jñāne.15.197 || Eva māḷovāḷī uttarottara | ūrdhwashākhāṅchā paisāra | buḍī sānā agrī thora | phaḷāḍhya hā || Jñāne.15.198 || Varī uparishākhāhī pāṭhī | yetī phaḷabhāra je kirīṭī | te brahmeshāṅta aṇagaṭī | koṅbha nighatī || Jñāne.15.199 || Phaḷāṅcheni vojhepaṇe | ūrdhwī voṅvāḍe duṇe | ĵava māghaute baisaṇe | mūḷīṅchi hoya || Jñāne.15.200 || Prākrutāhī tarī rukhā | je phaḷe dāṭalī hoya shākhā | te vovāṅḍalī dekhā | buḍāsī ye || Jñāne.15.201 || Taise jethūni hā āghavā | saṁsāratarūchā uṭhāvā | tiye mūḷī ṭeṅkatī Pāṅḍavā | vāḍhateni jñāne || Jñāne.15.202 || Mhaṇauni brahmeshānāparate | vāḍhaṇe nāhī jīvāte | tethūni maga varaute | brahmachi kī || Jñāne.15.203 || Parī he aso aise | brahmādika te āṅgavase | ūrdhwamūḷāsarise | na tukatī gā || Jñāne.15.204 || Āṇikahī shākhā uparatā | jiyā Sanakādikanāme khyātā | tiyā phaḷī mūḷī nāḍaḷatā | bharaliyā brahmī || Jñāne.15.205 || Aisī manuṣhyāpāsūni jāṇāvī | ūrdhwī brahmādisheṣha pālavī | shākhāṅchī vāḍhī baravī | uṅchāve pai || Jñāne.15.206 || Pārthā ūrdhwīṅchiyā brahmādi | manuṣhyatwachi hoya ādi | mhaṇoni iye adhī | mhaṇitalī muḷe || Jñāne.15.207 || Eva tuĵa alaukika | hā adhordhwashākha | sāṅgītalā bhavarukha | ūrdhwamūḷa || Jñāne.15.208 || Āṇi adhīṅchī hī mūḷe | upapattī parisavilī savivaḷe | ātā parisa unmūḷe | kaiseni hā || Jñāne.15.209 ||</p>
<p>Na rūpamasyeha tathopalabhyate nānto na chādirna cha sampratiṣhṭhā | ashwatthamenaṁ suvirūḍhamūlamasaṅggashastreṇa druḍhena chhittwā || Bha.Gī.15.3 ||</p>
<p>[Ashwatthamenaṁ suvirūḍhamūlaṁ] Parī tujhyā hana poṭī | aise gamela kirīṭī | je yevaḍhe jhāḍa utpāṭī | aise kāyi ase || Jñāne.15.210 || Kī brahmayāchyā shevaṭavarī | ūrdhwa shākhāṅchī thorī | āṇi mūḷa tava nirākārī | ūrdhwī ase || Jñāne.15.211 || Hā sthāvarāhī taḷī | phāṅkata ase adhīṅchyā ḍāḷī | māji dhāṅvatase dujā muḷī | manuṣhyarūpī || Jñāne.15.212 || Aisā gāḍhā āṇi aphāṭa | ātā koṇa karī yayā shevaṭa | tarī jhaṇī hā haḷuvaṭa | dharisī bhāva || Jñāne.15.213 || [Iha] Tari hā unmūḷāvayoddeshe | yetha sāyāsachi kāyise | [na rūpamasya] kāya bāḷā bāgula deshe | davaḍāvā āhe || Jñāne.15.214 || Gaṅdharvadurga kāya pāḍāve | kāya shashaviṣhāṇa moḍāve | hoāve maga toḍāve | khapuṣhpa kī || Jñāne.15.215 || Taisā saṁsāra hā vīrā | rukha nāhī sāchokārā | mā unmūḷaṇī darārā | kāyisāsā tarī || Jñāne.15.216 || Āmhī sāṅgītalī je parī | mūḷaḍāḷāṅchī uĵarī | te vāṅjhechī gharabharī | leṅkare jaisī || Jñāne.15.217 || Kāya kījatī cheilepaṇī | swapnīṅchī tiye bolaṇī | taisī ĵāṇa te kāhāṇī | dubaḷīchi te || Jñāne.15.218 || [Tathā] Vāṅchūni āmhī nirūpile jaise | yayāche achaḷa mūḷa ase taise | [upalabhyate] āṇi taisāchi ĵarī hā ase | sāchokārā || Jñāne.15.219 || Tarī koṇācheni saṅtāne | nipajatī tayā unmūḷaṇe | kāya phuṅkiliyā gagane | jāijela gā || Jñāne.15.220 || Mhaṇoni pai dhanaṅjayā | āmhī vānile rūpa te māyā | kāṅsavīcheni tupe rāyā | vogarile jaise || Jñāne.15.221 || Mrugajaḷāchī gā taḷī | tiye diṭhī durūni nyāhāḷī | vāṅchūni teṇe pāṇiye sāḷī keḷī | lāvisī kāī || Jñāne.15.222 || Mūḷa ajñānachi tava laṭike | mā tayāche kārya he ketuke | mhaṇauni saṁsārarukha satyake | vāvochi gā || Jñāne.15.223 || [Nāntaḥ] Āṇi aṅta yayā nāhī | aise bolije je kāhī | teṁhī sāchachi pāhī | yekeparī || Jñāne.15.224 || Tarī prabodhi jaṅva nohe | tava nidre kāya aṅta āhe | kī rātrī sare tava pāhe | tayā āraute || Jñāne.15.225 || Taisā ĵava Pārthā | viveka nudhavī māthā | tava aṅta nāhī ashwatthā | bhavarūpā yayā || Jñāne.15.226 || Vāĵate vāre nivāṅta | na rāhe jethiṅche tetha | tava taraṅgatā anaṅta | mhaṇāvīcha kī || Jñāne.15.227 || Mhaṇauni sūrya jai hārape | tai mrugajaḷābhāsa lope | kā prabhā ĵāya dīpe | mālavalenī || Jñāne.15.228 || Taise mūḷabīja avidyā khāye | te jñāna jai ubhe hoye | taiṅchi yayā aṅta āhe | yerhavī nāhī || Jñāne.15.229 || [Na chādiḥ(hi)] Tevīṅchi hā anādī | aisī hī āthī shābdī | to āḷu nohe anurodhī | bolāte yayā || Jñāne.15.230 || Je saṅsāravrukṣhāchyā ṭhāī | sāchokāra tava nāhī | mā nāhī tayā ādi kāī | koṇa hoīla || Jñāne.15.231 || Ĵo sācha jethūni upaĵe | tayāte ādi he sāje | ātā nāhīṅchi to mhaṇije | koṭhūniyā || Jñāne.15.232 || Mhaṇauni janme nā āhe | aisiyā sāṅgī kavaṇa māye | yālāgī nāhīṁpaṇeṅchi hoye | anādi hā || Jñāne.15.233 || Vāṅjhechiyā leṅkā | kaiṅchī janmapatrikā | nabhī nīḷī bhūmikā | ke kalpū pā || Jñāne.15.234 || Vyomakusumāṅchā Pāṅḍavā | kavaṇe deṅṭha toḍāvā | mhaṇauni nāhī aisiyā bhavā | ādi kaiṅchī || Jñāne.15.235 || Jaise ghaṭāche nāhīṁpaṇa | asatachi ase keleniviṇa | taisā samūḷa vrukṣha ĵāṇa | anādi hā || Jñāne.15.236 || Arjunā aiseni pāhī | ādyaṅta yayāsī nāhī | [na cha sampratiṣhṭhā] māji sthitī ābhāse kāhī | pari ṭavāḷa te gā || Jñāne.15.237 || Brahmagirīhūni na nige | āṇi samudrīṅhī kīra na rige | tari māji dise vāuge | mrugāṅbu jaise || Jñāne.15.238 || Taisā ādyaṅta kīra nāhī | āṇi sāchahī nohe kaṁhī | parī laṭikepaṇāchī navāī | paḍibhāse gā || Jñāne.15.239 || Nānā raṅgī gajabaje | jaise iṅdradhanuṣhya dekhije | taisā neṇatayā āpaje | āhe aisā || Jñāne.15.240 || Aiseni sthitīchiye veḷe | bhulavī ajñānāche ḍoḷe | lāghavī harī mekhaḷe | loka jaisā || Jñāne.15.241 || Āṇi nasatīchi shyāmikā | vyomī dise taisī diso kā | tarī disaṇeṅhī kṣhaṇā ekā | hoya ĵāya || Jñāne.15.242 || Swapnīhī mānile laṭike | tarī nirvāho kā ekasārikhe | tevī ābhāsa hā kṣhaṇike | ritāchi gā || Jñāne.15.243 || Dekhatā āhe āvaḍe | gheū jāije tarī nātuḍe | jaisā ṭiku kīje mākaḍe | jaḷāmājī || Jñāne.15.244 || Taraṅgabhaṅga saṅḍī paḍe | vijūhī na pure hoḍe | ābhāsāsi teṇe pāḍe | hoṇe ĵāṇe gā || Jñāne.15.245 || Jaisā grīṣhmasheṣhīṅchā vārā | neṇije samora kī pāṭhimorā | taisī sthitī nāhī taruvarā | bhavarūpā yayā || Jñāne.15.246 || Eva ādi nā aṅta sthitī | nā rūpa yayāsī āthī | ātā kāyasī kuṅthākuṅthī | unmūḷanī gā || Jñāne.15.247 || Āpuliyā ajñānāsāṭhī | navhatā thāṅvalā kirīṭī | [asaṅggashastreṇa] tari ātā ātma-jñānāchyā loṭī | khāṅḍeni gā || Jñāne.15.248 || Vāṅchūni jñāneṁvīṇa eke | upāya karisī jituke | tihī guṁphasi adhike | rukhī iye || Jñāne.15.249 || Maga kitī khāṅdokhāṅdī | yayā hiṅḍāve ūrdhwī adhī | mhaṇauni mūḷachi ajñāna chhedī | samyakjñāne || Jñāne.15.250 || Yerhavī dorīchiyā uragā | ḍāṅgā meḷavitā pai gā | to shīṇachi vāugā | kelā hoya || Jñāne.15.251 || Tarāvayā mrugajaḷāchī Gaṅgā | ḍoṇīlāgī dhāṅvatā dāṅgā- | māji vohaḷe buḍije paiai gā | sācha jevī || Jñāne.15.252 || Tevi nāthiliyā saṁsārā | upāī jāchatayā vīrā | āpaṇape lope vārā | vikopī ĵāya || Jñāne.15.253 || Mhaṇoni swapnīṅcheyā ghāyā | auṣhadha chevochi dhanaṅjayā | tevi ajñānamūḷā yayā | jñānachi khaḍga || Jñāne.15.254 || [Druḍhena] Pari techi līlā parajave | taise vairāgyāche nave | abhaṅgabaḷa hoāve | buddhīsi gā || Jñāne.15.255 || Uṭhileni vairāgye jeṇe | hā trivarga aiseni sāṅḍaṇe | jaise vamūniyā suṇe | ātāchi gele || Jñāne.15.256 || Hā ṭhāyavarī Pāṅḍavā | padārthajātī āghavā | viṭavī to hoāvā | vairāgyalāṭhu || Jñāne.15.257 || [Chhittwā] Maga dehāhaṅteche daḷe | sāṅḍūni ekechi veḷe | pratyakbuddhī karataḷe | hātavasāve || Jñāne.15.258 || Nisile vivekasāhaṇe | je brahmāhamasmibodhe saṇāṇe | maga purateni bodhe uṭaṇe | ekalechi || Jñāne.15.259 || Pari nishchayāche muṣhṭibaḷa | pāhāve ekadona veḷa | maga tuḷāve ati chokhāḷa | mananevarī || Jñāne.15.260 || Pāṭhī hatiyerā āpaṇayā | nididhyāse eka jāliyā | puḍhe duje nurela ghāyā- | purate gā || Jñāne.15.261 || Te ātmajñānāche khāṅḍe | adwaita prabheche nivāḍe | nedīla uro kavaṇekaḍe | bhavavrukṣhāsī || Jñāne.15.262 || Sharadāgamīṅchā vārā | jaisā kera pheḍī aṁbarā | kā udayalā ravī āṅdhārā | ghoṅṭa bharī || Jñāne.15.263 || Nā nā upavaḍa hota khevo | nure swapnasaṅbhramāchā ṭhāvo | swapratītidhārechā vāho | karīla taise || Jñāne.15.264 || Tevhā ūrdhwa kā adhomūḷa | kā adhīṅche hana shākhāḍāḷa | te kāhīṅchi na dise mrugajaḷa | chāṅdiṇā jevī || Jñāne.15.265 || Aieseni gā vīranāthā | ātmajñānāchiyā khaḍgalatā | chhedūniyā bhavāshwatthā | ūrdhwamūḷāte || Jñāne.15.266 ||</p>
<p>Tataḥ(ph) padaṁ(n) tatparimārgitavyaṁ yasmingatā na nivartanti bhūyaḥ | tameva chādyaṁ puruṣhaṁ prapadye yataḥ(ph) pravruttiḥ(ph) prasrutā purāṇī || Bha.Gī.15.4 ||</p>
<p>[Tataḥ(ph) padaṁ(n) tat] Maga idaṅtesi vāḷale | je mīpaṇeṅvīṇa ḍāhārale | te rūpa pāhije āpale | āpaṇachi || Jñāne.15.267 || [Parimārgitavyaṁ] Pari darpaṇācheni ādhāre | ekachi karūna dusare | mukha pāhātī gavhāre | taise nako he || Jñāne.15.268 || He pāhāṇe aise ase vīrā | jaisā na moḍaliyā vihirā | maga āpaliyā ugamī jharā | bharoni ṭhāke || Jñāne.15.269 || Nā tarī āṭaliyā aṁbha | nijabiṁbī pratibiṁba | nehaṭe kā nabhī nabha | ghaṭābhāvī || Jñāne.15.270 || Nā nā iṅdhanāṁsha saraleyā | vahni parate jevi āpaṇapayā | taise āpeṅāpa dhanaṅjayā | nyāhāḷaṇe je || Jñāne.15.271 || Jivhe āpulī chavī chākhaṇe | chakṣhu nija bubuḷa dekhaṇe | āhe tayā aiese nirīkṣhaṇe | āpule pai || Jñāne.15.272 || Kā prabhesi prabhā miḷe | gagana gaganāvarī loḷe | nā nā pāṇī bharale khoḷe | pāṇiyāchiye || Jñāne.15.273 || Āpaṇeṅchi āpaṇayāte | pāhije je adwaite | te aise hoya nirute | bolijatu ase || Jñāne.15.274 || [Tameva chādyaṁ puruṣhaṁ] Je pāhijatenavīṇa pāhije | kāhī neṇaṇāchi jāṇije | ādyapuruṣha mhaṇije | jayā ṭhāyāte || Jñāne.15.275 || Tethahī upādhīchā vothaṁbā | gheūni shruti ubhavitī jibhā | maga nāmarūpāṅchā baḍaṁbā | karitī vāyā || Jñāne.15.276 || [Prapadye] Pai bhavaswargā ubagale | mumukṣhu yogajñānā vaḷaghale | puḍhatī na yo iyā nigāle | paijā jetha || Jñāne.15.277 || Saṁsārāchiyā pāyā puḍhā | paḷatī vītarāga hoḍā | olāṅḍoni brahmapadāchā karmakaḍā | ghālitī māgā || Jñāne.15.278 || Ahaṅtādibhāvā āpuliyā | jhāḍā deūni āghaveyā | patra ghetī jñāniye jayā | mūḷagharāsī || Jñāne.15.279 || [Yataḥ(ph) pravruttiḥ(ph) prasrutā purāṇī] Pai jethunī he yevaḍhī | vishwaparaṁparechī virūḍhī | vāḍhatī āshā jaisī koraḍī | nidaivāchī || Jñāne.15.280 || Jiye kā vastūche neṇaṇe | āṇile thora jagā ĵāṇaṇe | nāhī te nāṅdavile jeṇe | mī tū jagī || Jñāne.15.281 || Pārthā te vastu pahile | āpaṇape āpule | pāhije jaise hiṁvale | hiṁva hiṁve || Jñāne.15.282 || [Yasmin gatā na nivartanti bhūyaḥ] Āṇīkahī eka tayā | voḷakhaṇa ase dhanaṅjayā | tarī kā jayā bheṭaliyā | yeṇeṅchi nāhī || Jñāne.15.283 || Parī tayā bheṭatī aise | je jñāne sarvatra sarise | mahāpraḷayā būche jaise | bharalepaṇa || Jñāne.15.284 ||</p>
<p>Nirmānamohā jitasaṅggadoṣhā adhyātmanityā vinivruttakāmāḥ(hā) | dwandwairvimuktāḥ(s) sukhaduḥ(hu)khasañjñairgachchhantyamūḍhāḥ(ph) padamavyayaṁ(n) tat || Bha.Gī.15.5 ||</p>
<p>[Nirmānamohāḥ(hā)] Jayā puruṣhāṅche kā mana | sāṅḍoni gele moha māna | varṣhāṅtī jaise ghana | ākāshāte || Jñāne.15.285 || [Jitasaṅggadoṣhā] Nikavaḍyā niṣhṭhurā | ubagije jevi soyarā | taise nāgavatī vikārā | veṅṭāḷū je || Jñāne.15.286 || [Adhyātmanityāḥ(hā)] Phaḷalī keḷī unmūḷe | taisī ātmalābhe prabaḷe | jayāchī kriyā ḍhāḷeṅḍhāḷe | gaḷatī āhe || Jñāne.15.287 || [Vinivruttakāmāḥ(hā)] Āgī lāgaliyā rukhī | dekhoni sairā paḷatī pakṣhī | taise sāṅḍile ashekhī | vikalpī je || Jñāne.15.288 || Āike sakaḷa doṣhatruṇī | aṅkurijatī jiye medinī | tiye bhedabuddhīchī kahāṇī | nāhī jayāte || Jñāne.15.289 || Sūryodayāsarisī | rātrī paḷoni ĵāya apaisī | gelī dehaahaṅtā taisī | avidyesave || Jñāne.15.290 || [Dwandwairvimuktāḥ(s) sukhaduḥ(hu)khasañjñaiḥ(hi)] Pai āyuṣhyahīnā jīvāte | sharīra sāṅḍī jevi avachite | tevi nidasure dwaite | sāṅḍile je || Jñāne.15.291 || Lohāche sāṅkaḍe parisā | na ĵoḍe aṅdhāra ravī jaisā | dwaitabuddhīchā taisā | dukāḷa sadā jayā || Jñāne.15.292 || Agā sukhaduḥkhākāre | dwaṅdwe dehī jiye gochare | tiye jayā kā samore | hotīchi nā || Jñāne.15.293 || Swapnīṅche rājya kā maraṇa | nohe harṣhashokāṅsi kāraṇa | upavaḍhaliyā ĵāṇa | jiyāparī || Jñāne.15.294 || Taise sukhaduḥkharūpī | dwaṅdwī je puṇyapāpī | na ghepījatī sarpī | garuḍa jaise || Jñāne.15.295 || [Gachchhanti] Āṇi anātmavarganīra | sāṅḍūni ātmarasāche kṣhīra | charatāti je savichāra | rājahaṁsa || Jñāne.15.296 || Jaisā varṣhoni bhūtaḷī | āpalā rasa aṁshumāḷī | māgautā āṇi rashmijāḷī | biṁbāsīchi || Jñāne.15.297 || Taisee ātmabhrāṅtīsāṭhī | vastu vikharalī bārāvāṭī | te ekavaṭitī jñānadruṣhṭī | akhaṅḍa je || Jñāne.15.298 || Kiṁbahunā ātmayāĉhā | nirdhārī viveka jayāĉhā | buḍālā vogha gaṅgechā | siṅdhumāji jaisā || Jñāne.15.299 || [Amūḍhāḥ(hā)] Pai āghaveṅchi āpulepaṇe | nurechi jayā abhilaṣhaṇe | jaise jethuni parhā ĵāṇe | ākāshā nāhī || Jñāne.15.300 || Jaisā agnīchā ḍoṅgara | neghe koṇī bīja aṅkura | taisā manī jayāṅchyā vikāra | udayajenā || Jñāne.15.301 || Jaisā kāḍhiliyā maṅdarāchaḷa | rāhe kṣhīrābdhī nishchaḷa | taisā nuṭhī jayā saḷa | kāmormīchā || Jñāne.15.302 || Chaṅdramā kaḷī dhālā | na dise koṇe āṅgī vosāvalā | tevi apekṣhechā avakhaḷā | na paḍe jayā || Jñāne.15.303 || He kitī bolū asāṅgaḍe | jevi paramāṇu nure vāyupuḍhe | taise viṣhayāche nāvaḍe | nāṅvachi jayā || Jñāne.15.304 || Eva je je koṇī aise | kele jñānākhyahutāshe | [tat] te tetha miḷatī jaise | hemī hema || Jñāne.15.305 || Tetha mhaṇije kavaṇe ṭhāyī | aiseṁhī pusasī kāhī | [padamavyayaṁ] tarī te pada gā nāhī | veṅchu jayā || Jñāne.15.306 || Drushyapaṇe dekhije | kā jñeyatwe jāṇije | amuke aise mhaṇije | te je navhe || Jñāne.15.307 ||</p>
<p>Na tadbhāsayate sūryo na shashāṅgko na pāvakaḥ | yadgatwā na nivartante taddhāma paramaṁ mama || Bha.Gī.15.6 ||</p>
<p>[Na taditi] Pai dīpāchiyā baṁbāḷī | kā chaṅdra hana je ujaḷī | he kāya bolo aṁshumāḷī | praKāshī je || Jñāne.15.308 || Te aghaveṅchi disaṇe | jayāche kā na dekhaṇe | vishwa bhāsatase jeṇe | lapālenī || Jñāne.15.309 || Jaise shiṁpīpaṇa hārape | tava tava khare hoya rupe | kā dorī lopatā sāpe | phāra hoije || Jñāne.15.310 || Taisī chaṅdrasūryādi thore | iye teje jiye phāre | tiye jayāĉheni ādhāre | prakāshatī || Jñāne.15.311 || [Taddhāma paramaṁ mama] Te vastu kī teĵorāshī | sarvabhūtātmaka sarisī | chaṅdrasūryāṅchyā mānasī | prakāshe je || Jñāne.15.312 || Mhaṇauni chaṅdrasūrya kaḍavasā | paḍatī vastūchyā prakāshā | yālāgī teja je tejasā | te vastūche aṅga || Jñāne.15.313 || Āṇi jayāchyā praKāshī | jaga hārape chaṅdrārkeṁsī | sachaṅdranakṣhatre jaisī | dinodayī || Jñāne.15.314 || Nā tarī prabodhaliye veḷe | te swapnīṅchī diṅḍī māvaḷe | kā nurechi sāṅjaveḷe | mrugatruṣhṇikā || Jñāne.15.315 || Taisā jiye vastūchyā ṭhāyī | koṇhīcha kā ābhāsa nāhī | te māĵhe nijadhāma pāhī | pāṭāche gā || Jñāne.15.316 || [Yadgatwā na nivartante] Puḍhatī je tetha gele | te na ghetī māghautī pāule | mahodadhī kā minale | srota jaise || Jñāne.15.317 || Kā lavaṇāchī kuṅĵarī | sudaliyā lavaṇasāgarī | hoyachi nā māghārī | paratī jaisī || Jñāne.15.318 || Nā nā geliyā aṅtarāḷā | na yetīchi vahnijvāḷā | nāhī taptalohauni jaḷā | nighaṇe jevī || Jñāne.15.319 || Tevi majasī ekavaṭa | je ĵāle jñāne chokhaṭa | tayā punarāvruttīchī vāṭa | moḍalī gā || Jñāne.15.320 || [AyamArjunābhiprāyaḥ] Tetha prajñāpruthvīchā rāvo | Pārth mhaṇe jī jī pasāvo | parī vinaṅtī ekī devo | chitta detu || Jñāne.15.321 || Tarī deveṁsī swaye eka hotī | maga māghautī je na yetī | te deveṁsī bhinna āthī | kī abhinna jī || Jñāne.15.322 || Jari bhinnachi anādisiddha | tarī na yetī he asaṁbaddha | je phulā gele ṣhaṭpada | te phuleṅchi hotī kā || Jñāne.15.323 || Pai lakṣhāhūni anārise | bāṇa lakṣhī shivoni jaise | māgute paḍatī taise | yetīchi te || Jñāne.15.324 || Nā tarī tūchi te swabhāve | tari koṇa koṇeṁsī miḷāve | āpaṇayāsī āpaṇa rupāve | shastre kevī || Jñāne.15.325 || Mhaṇauni tuĵashī abhinnā jīvā | tujhā saṅyogaviyoga devā | na ye bolo avayavā | sharīreṁsī || Jñāne.15.326 || Āṇi je sadā vegaḷe tuĵasī | tayā miḷaṇī nāhī koṇe divashī | mā yetī na yetī kāyasī | vāyabuddhi || Jñāne.15.327 || Tari koṇa gā te tūtee | pāvoni na yetī māghaute | he vishwatomukhā māte | bujhāvī jī || Jñāne.15.328 || Iye apekṣhī Arjunāchyā | to shiromaṇī sarvajñāṅchā | toṣhalā bodha shiṣhyāĉhā | dekhoniyā || Jñāne.15.329 || Maga mhaṇe gā mahāmatī | māte pāvona na yetī puḍhatī | te bhinnābhinna ritī | āhātī donī || Jñāne.15.330 || Jai viveke khole pāhije | tarī mī techi te sahaĵe | nā āhāchavāhācha tarī duje | aisehī gamatī || Jñāne.15.331 || Jaise pāṇiyāvarī vegaḷa | taḷapatā disatī kalloḷa | yerhavī tarī nikhiḷa | pāṇīchi te || Jñāne.15.332 || Kā suvarṇāhūni āne | leṇī gamatī bhinnee | maga pāhije tava sone | āghaveṅchi te || Jñāne.15.333 || Taise jñānāchiye diṭhī | majasī abhinnachi te kirīṭī | yera bhinnapaṇa te uṭhī | ajñānāstava || Jñāne.15.334 || Āṇi sāchokāreni vastuvichāre | kaiṅche maĵa ekāsi dusare | je bhinnābhinnavyavahāre | umasijela || Jñāne.15.335 || Āghaveṅchi ākāsha sūni poṭī | biṅbachi jai āte khoṭī | tai pratibiṅba ke uṭhī | ke rashmi shire || Jñāne.15.336 || Kā kalpāṅtīchiyā pāṇiyā | kāya vota bharitī dhanaṅjayā | mhaṇauni kaiṅche aṁsha avikriyā | ekā maĵa || Jñāne.15.337 || [Chūrṇikā] Pari voghācheni meḷe | pāṇī ujū pari vāṅkuḍe ĵāle | ravī dujepaṇa āle | toyabage || Jñāne.15.338 || Vyoma chauphaḷe kī vāṭoḷe | he aise kāyasayā miḷe | pari ghaṭamaṭhī veṭāḷe | taiseṁhī āthī || Jñāne.15.339 || Hā gā nidrecheni ādhāre | kāya ekaleni jaga na bhare | swapnīṅcheni jai avatare | rājapaṇe || Jñāne.15.340 || Kā minaleni kiḍāḷe | vānibhedāsi ye soḷe | taisā swamāye veṅṭāḷe | shuddha jai mī || Jñāne.15.341 || Tai ajñāna eka rūḍhe | teṇe kohaṁvikalpāche māṅḍe | maga vivarūni kīje phuḍe | dehoha aise || Jñāne.15.342 ||</p>
<p>Mamaivāṁ(ñ)sho jīvaloke jīvabhūtaḥ(s) sanātanaḥ | manaḥṣhaṣhṭhānīndriyāṇi prakrutisthāni karṣhati || Bha.Gī.15.7 ||</p>
<p>[Mamaivāṁshaḥ] Aise sharīrāchiyevaḍhe | jai ātmajñāna vegaḷe paḍe | tai mājhā aṁsha āvaḍe | thoḍepaṇe || Jñāne.15.343 || Samudra kā vāyuvashe | taraṅgākāra ullase | to samudrāṁsha aisā dise | sānivā jevī || Jñāne.15.344 || [Jīvaloke] Tevī jaḍāte jīvavitā | deha ahaṅtā upajavitā | mī jīva game Paṅḍusutā | jīvalokī || Jñāne.15.345 || Pai jīvāchiyā bodhā | gochara ĵo hā dhāṅdā | to jīvalokashabdā | abhiprāya || Jñāne.15.346 || Agā upajaṇe nimaṇe | he sāchachi je kā mānaṇe | to jīvaloka mī mhaṇe | saṁsāra hana || Jñāne.15.347 || Evaṅvidha jīvalokī | [jīvabhūtaḥ(s) sanātanaḥ] tū māte aisā avalokī | jaisā chaṅdra kā udakī | udakātīta || Jñāne.15.348 || Pai kāshmīrāchā ravā | kuṅkumāvarī Pāṅḍavā | āṇikā game lohivā | to tarī navhe || Jñāne.15.349 || Taise anādipaṇa na moḍe | māĵhe akriyatwa na khaṅḍe | pari kartā bhoktā aise āvaḍe | te ĵāṇa gā bhrāṅtī || Jñāne.15.350 || Kiṁbahunā ātmā chokhaṭa | hoūni prakrutīsī ekavaṭa | bāṅdhe prakrutidharmāchā pāṭa | āpaṇapayā || Jñāne.15.351 || [Manaḥṣhaṣhṭhānīndriyāṇi] Pai maneṁsī sāhī iṅdriye | shrotrādi [prakrutisthāni] prakrutikārye | [karṣhati] tiye mājhī mhaṇauni hoye | vyāpārārūḍha || Jñāne.15.352 || Jaise swapnī parivrāje | āpaṇapayā āpaṇa kuṭuṁba hoije | maga tayācheni dhāṁvije | mohe sairā || Jñāne.15.353 || Taisā āpaliyā vismrutī | ātmā āpaṇachi prakrutī- | sārikhā gamoni puḍhatī | tiyesīchi bhaje || Jñāne.15.354 || Manāchyā rathī vaḷaghe | shravaṇāchyā dwāre nighe | maga shabdāchiyā righe | rānāmājī || Jñāne.15.355 || Tochi prakrutīchā vāgorā | karī twachechiyā moharā | āṇi sparshāchiyā ghorā | vanā ĵāya || Jñāne.15.356 || Koṇe eke avasarī | righoni netrāchyā dwārī | maga rūpāchyā ḍoṅgarī | sairā hiṅḍe || Jñāne.15.357 || Kā rasanechiyā vāṭā | nighoni gā subhaṭā | rasāchā darakuṭā | bharoṅchi lāge || Jñāne.15.358 || Nā tarī yeṇeṅchi ghrāṇe | madaṅsha karī nighaṇe | maga gaṅdhāchī dāruṇe | āḍave laṅghī || Jñāne.15.359 || Aiseni deheṅdriyanāyake | dharūni mana javaḷike | bhogijatī shabdādike | viṣhayabharaṇe || Jñāne.15.360 ||</p>
<p>Sharīraṁ yadavāpnoti yachchāpyutkrāmatīshwaraḥ | gruhītwaitāni saṁyāti vāyurgandhānivāshayāt || Bha.Gī.15.8 ||</p>
<p>[Īshwaraḥ] Pari kartā bhoktā aise | he jīvāche taiṅchi dise | [sharīraṁ yadavāpnoti] jai sharīrī kā paise | yekādiye || Jñāne.15.361 || Jaisā āthilā āṇi vilāsiyā | taiṅchi voḷakho ye dhanaṅjayā | jai rājasevyā ṭhāyā | vastīsi ye || Jñāne.15.362 || Taisā ahaṅkartrutwāchā vāḍha | kā viṣhayeṅdriyāṅchā dhumāḍa | hā jāṇita tai nivāḍa | jai deha pāve || Jñāne.15.363 || [Yachchāpyutkrāmatīshwaraḥ] Athavā sharīrāte sāṅḍī | [gruhītwaitāni saṁyāti] tarhī iṅdriyāṅchī tāṅḍī | he āpaṇapayāṅsave ĵoḍī | gheūni ĵāya || Jñāne.15.364 || [Vāyurgandhānivāshayāt] Jaisā apamānilā atithī | ne sukrutāchī saṁpattī | kā sāikhaḍeyāchī gatī | sūtrataṅtū || Jñāne.15.365 || Nā nā māvaḷateni tapane | neijatī lokāṅchī darshane | he aso drutī pavane | neije jaisī || Jñāne.15.366 || Tevi manaḥṣhaṣhṭhā yayā | iṅdriyāte dhanaṅjayā | deharāja ne dehā- | pāsūni gelā || Jñāne.15.367 ||</p>
<p>Shrotraṁ(ñ) chakṣhuḥ(s) sparshanaṁ(ñ) cha rasanaṁ(ṅ) ghrāṇameva cha | adhiṣhṭhāya manashchāyaṁ viṣhayānupasevate || Bha.Gī.15.9 ||</p>
<p>[Shrotraṁ(ñ) chakṣhuriti] Maga yethe athavā swargī | jetha jetha jaise deha āpaṅgī | tetha taiseṅchi puḍhatī pāṅgī | manādika || Jñāne.15.368 || Jaisā mālavaliyā divā | prabheṅsī ĵāya Pāṅḍavā | maga ujaḷije tetha tedhavā | taisāchi phāṅke || Jñāne.15.369 || [Viṣhayānupasevate] Tarī aisaisiyā rāhāṭī | avivekiyāṅche diṭhī | yetule he kirīṭī | gamechi gā || Jñāne.15.370 || Je ātmā dehāsi ālā | āṇi viṣhaya yeṇeṅchi bhogilā | athavā dehoni gelā | he sāchachi mānitī || Jñāne.15.371 || Yerhavī yeṇe āṇi ĵāṇe | kā karaṇe hana bhogaṇe | he prakrutīche teṇe | māniyele || Jñāne.15.372 ||</p>
<p>Utkrāmantaṁ sthitaṁ vāpi bhuñjānaṁ vā guṇānvitam | vimūḍhā nānupashyanti pashyanti jñānachakṣhuṣhaḥ || Bha.Gī.15.10 || Yatanto yoginashchainaṁ pashyantyātmanyavasthitam | yatanto’pyakrutātmāno nainaṁ pashyantyachetasaḥ || Bha.Gī.15.11 ||</p>
<p>[Sthitaṁ vāpi] Pari dehāche moṭake ubhe | āṇi chetanā tetha upalabhe | tiye chaḷavaḷecheni lobhe | ālā mhaṇatī || Jñāne.15.373 || [Bhuñjānaṁ vā guṇānvitaṁ] Taiseṅchi tayā saṅgatī | iṅdriye āpalālā arthī vartatī | tayā nāṁva Subhadrāpatī | bhogaṇe jayā || Jñāne.15.374 || [Utkrāmantaṁ] Pāṭhī bhogakṣhīṇa āpaise | deha geliyā te na dise | tethe gelā gelā aise | bobhātī || Jñāne.15.375 || [Vimūḍhā nānupashyanti] Pai rukha ḍolata dekhāvā | tarī vārā vājata mānāvā | rukha na dise tetha Pāṅḍavā | nāhī to gā || Jñāne.15.376 || Kā ārasā samora ṭhevije | āṇi āpaṇape tetha dekhije | tarī tedhavāṅchi ĵāle mānije | kāya ādhī nāhī || Jñāne.15.377 || Kā paratā keliyā ārasā | lopa jālā tayā ābhāsā | tarī āpaṇape nāhī aisā | nishchaya karāvā || Jñāne.15.378 || Shabda tarī ākāshāchā | parī kapāḷī piṭe meghāṅchā | kā chaṅdrī vega abhrāchā | āropije || Jñāne.15.379 || Taise hoije jāije dehe | te ātmasatte avikriye | niṣhṭaṅkitī gā mohe | āṅdhaḷe te || Jñāne.15.380 || [Pashyanti jñānachakṣhuṣhaḥ] Yetha ātmā ātmayāchyā ṭhāyī | dekhije dehīṅchā dharma dehī | aise dekhaṇe te pāhī | āna āhātī || Jñāne.15.381 || [Yatanto yogina ityardhaṁ] Jñāne kā jayāche ḍoḷe | dekhoni na rāhātī dehīṅche khoḷe | sūryarashmī aṇiyāḷe | grīṣhmī jaise || Jñāne.15.382 || Taisī vivekācheni paise | jayāṅchī sphūrtī swarūpī baise | te jñāniye dekhatī aiese | ātmayāte || Jñāne.15.383 || Jaise tārāgaṇī bharale | gagana samudrī biṁbale | pari te tuṭoni nāhī paḍile | aise nivaḍe || Jñāne.15.384 || Gagana gaganīṅchi āhe | he ābhāse te vāye | taisā ātmā dekhatī dehe | gavasilāhī || Jñāne.15.385 || Khaḷāḷāchī lagabagī | pheḍūni khaḷāḷāchyā bhāgī | dekhije chaṅdrikā kā ugī | chaṅdrī jevī || Jñāne.15.386 || Kā nāḍarachi bhare shoṣhe | sūrya to jaisā taisāchi ase | deha hotā jātā taise | dekhatī māte || Jñāne.15.387 || Ghaṭa maṭha ghaḍale | techi pāṭhī moḍale | pari ākāsha te saṅchale | asatachi ase || Jñāne.15.388 || Taise akhaṅḍe ātmasatte | ajñānadruṣhṭi kalpite | he dehachi hote jāte | ĵāṇatī phuḍe || Jñāne.15.389 || Chaitanya chaḍhe nā vohaṭe | cheṣhṭavī nā cheṣhṭe | aise ātmajñāne chokhaṭe | ĵāṇatī te || Jñāne.15.390 || [Yatanto’pyakrutātmānaḥ iti] Āṇi jñānahī āpaite hoīla | prajñā paramāṇuhī ugāṇā deīla | sakaḷa shāstrāṅche yeīla | sarvaswa hātā || Jñāne.15.391 || Parī te vyutpattī aisī | ĵarī viraktī na rige mānasī | tarī sarvātmakā majasī | navhechi bheṭī || Jñāne.15.392 || Pai toṅḍa bharo kā vichārā | āṇi aṅtaḥkaraṇī viṣhayāṅsī thārā | tarī nātuḍe dhanurdharā | trishuddhī mī || Jñāne.15.393 || Hā gā vosaṇatayāchyā graṅthī | kāi tuṭatī saṁsāraguṅtī | kī parivesaliyā pothī | vāchilī hoya || Jñāne.15.394 || | nā nā bāṅdhoniyā ḍoḷe | ghrāṇī lāvijatī muktāphaḷe | tarī tayāṅche kāya kaḷe | mola māna || Jñāne.15.395 || Taisā chittī ahaṅte ṭhāvo | āṇi jibhe sakaḷa shāstrāṅchā sarāvo | aiseni koḍī eka janma jāvo | pari na pavije māte || Jñāne.15.396 || [Chūrṇikā] Ĵo eka mī kā samastī | vyāpaka ase bhūtajātī | aika tiye vyāptī | rūpa karū || Jñāne.15.397 ||</p>
<p>Yadādityagataṁ(n) teĵo jagadbhāsayate’khilam | yachchandramasi yachchāgnau tatteĵo viddhi māmakam || Bha.Gī.15.12 ||</p>
<p>[Yadādityagataṁ(n) tejaḥ] Tarī sūryāsakaṭa āghavī | [jagadbhāsayate’khilaṁ] he vishwarachanā je dāvī | [tatteĵo viddhi māmakaṁ] te dīpti mājhī jāṇāvī | ādyaṅtī āhe || Jñāne.15.398 || [Yachchandramasi] Jala shoṣhuni geliyā savitā | olāṁsha puravītase je māghautā | te chaṅdrī Paṅḍusutā | jyotsnā mājhī || Jñāne.15.399 || [Yachchāgnau] Āṇi dahana pachanasiddhī | karītase je niravadhī | te hutāshī teĵovruddhī | mājhīchi gā || Jñāne.15.400 ||</p>
<p>Gāmāvishya cha bhūtāni dhārayāmyahamojasā | puṣhṇāmi chauṣhadhīḥ(s) sarvāḥ(s) somo bhūtwā rasātmakaḥ || Bha.Gī.15.13 ||</p>
<p>[Gāmāvishya cha] Mī rigālo ase bhūtaḷī | mhaṇauni samudra mahājaḷī | he pāṅsūchī ḍheṁpuḷī | virechi nā || Jñāne.15.401 || [Bhūtāni dhārayāmyahamojasā] Āṇi bhūteṅhī charāchare | he dharītase jiye apāre | tiye mīchi dharī dhare | rigoniyā || Jñāne.15.402 || [Somo bhūtwā rasātmakaḥ] Gaganī mī Paṅḍusutā | chaṅdrācheni mise amrutā | bharalā jālo ĉhālatā | sarovara || Jñāne.15.403 || [Puṣhṇāmi chauṣhadhīḥ(s) sarvāḥ(hā)] Tethuni phāṅkatī rashmi kara | te pāṭa pelūni apāra | sarvauṣhadhīṅche āgara | bharita ase mī || Jñāne.15.404 || Aiseni sasyādikā sakaḷā | karī dhānyajātī sukāḷā | de annadwārā jivhāḷā | bhūtajātā || Jñāne.15.405 || Āṇi nipajavile anna | tari taise kaiṅche dīpana | jeṇe jirūni samādhāna | bhogitī jīva || Jñāne.15.406 ||</p>
<p>Ahaṁ vaishwānaro bhūtwā prāṇināṁ(n) dehamāshritaḥ | prāṇāpānasamāyuktaḥ(ph) pachāmyannaṁ(ñ) chaturvidham || Bha.Gī.15.14 ||</p>
<p>[Ahamiti] Mhaṇauni prāṇijātāṅchyā ghaṭī | karūni kaṅdāvarī āgiṭhī | dīpti jaṭharīṅhī kirīṭī | mīchi jālo || Jñāne.15.407 || [Prāṇeti] Prāṇāpānāṅchyā ĵoḍabhātī | phuṅkaphuṅkoniyā ahorātī | āṭītase neṇo kitī | udarāmājī || Jñāne.15.408 || Shuṣhke athavā snigdhe | supakve kā vidagdhe | pari mīchi gā chaturvidhe | anne pachī || Jñāne.15.409 || [Ayaṁ bhāvaḥ] Eva mīchi āghave jana | janā niravite mīchi jīvana | jīvanī mukhya sādhana | vahnihī mīchi || Jñāne.15.410 || Ātā aisiyāhīvarī kāī | sāṅgo vyāptīchī navāī | [chūrṇikā] yetha duje nāhīṅchi gheī | sarvatra mī gā || Jñāne.15.411 || Tari kaiseni pā vekhe | sadā sukhiye yeke | yeke tiye bahuduḥkhe | krāṅta bhūte || Jñāne.15.412 || Jaisī sagaḷiye pāṭaṇī | ekechi dīpe divelāvaṇī | jāliyā kā na dekhaṇī | uralī eke || Jñāne.15.413 || Aisī hana ukhivikhī | karita āhāsī mānasikī | tarī parisa tehī nikī | shaṅkā pheḍū || Jñāne.15.414 || Pai avaghā mīchi ase | yetha nāhī kīra anārise | pari prāṇiyāṅchiyā ullāse | buddhiaisā || Jñāne.15.415 || Jaise ekachi ākāshadhwanī | vādyavisheṣhī ānānī | vājāve paḍe bhinnī | nādāṅtarī || Jñāne.15.416 || Kā lokacheṣhṭī vegaḷālā | ĵo hā ekachi Bhānu ugavalā | to ānānī parī gelā | upayogāsī || Jñāne.15.417 || Nā nā bījadharmānurūpa | jhāḍā upajavī āpa | taise pariṇamale swarūpa | māĵhe jīvā || Jñāne.15.418 || Agā neṇā āṇi chaturā | puḍhā nīḷayāṅchā dusarā | neṇā sarpa jālā yerā | sukhālāgī || Jñāne.15.419 || He aso swātīche udaka | shuktī motī vyāḷī vikha | taisā sajñānāṁsī mī sukha | duḥkha to ajñānāsī || Jñāne.15.420 ||</p>
<p>Sarvasya chāhaṁ hrudi sanniviṣhṭo mattaḥ(s) smrutirjñānamapohanaṁ(ñ) cha | vedaishcha sarvairahameva vedyo vedāntakrudwedavideva chāham || Bha.Gī.15.15 ||</p>
<p>[Sarvasya chāhaṁ hrudi sanniviṣhṭaḥ] Yerhavī sarvāṅchyā hrudayadeshī | mī amukā āhe aisī | je buddhi sphure aharnishī | te vastu gā mī || Jñāne.15.421 || [Mattaḥ(s) smrutiḥ(hi)] Pari saṅtāṁsave vasatā | yogajñānī paisatā | gurucharaṇa upāsitā | vairāgyeṁsī || Jñāne.15.422 || Yeṇeṅchi satkarme | asheṣhahī ajñāna virame | jayāṅche aha vishrāme | ātmarūpī || Jñāne.15.423 || Te āpeṅāpa dekhoni dekhī | miyā ātmeni sadā sukhī | yethe mīvāṅchūna avalokī | āna hetu ase || Jñāne.15.424 || [Jñānaṁ] Agā sūryodaya jāliyā | sūrye sūryachi pahāvā dhanaṅjayā | tevī māte miyā jāṇāvayā | mīchi hetu || Jñāne.15.425 || [Apohanaṁ(ñ) cha] Nā sharīraparāte sevitā | saṁsāragauravachi aikatā | dehī jayāṅchī ahaṅtā | buḍoni ṭhelī || Jñāne.15.426 || Te swargasaṁsārālāgī | dhāṅvatā karmamārgī | duḥkhāchyā selabhāgī | vibhāgī hotī || Jñāne.15.427 || Pari heṁhī hoṇe Arjunā | majachistava tayā ajñānā | jaisā jāgatāchi hetu swapnā | nidrete hoya || Jñāne.15.428 || Pai abhre divasa harapalā | tohī divaseṅchi jāṇo ālā | tevī mī neṇoni viṣhaya dekhilā | majachistava bhūtī || Jñāne.15.429 || Eva nidrā kā jāgaṇiyā | prabodhachi hetu dhanaṅjayā | tevī jñānā ajñānā jīvāṅchiyā | mīchi mūḷa || Jñāne.15.430 || Jaise sarpatwā kā dorā | dorachi mūḷa dhanurdharā | taisā jñānā ajñānāchiyā saṁsārā | miyāṅchi siddhi || Jñāne.15.431 || [Vedaishcha sarvairahameva vedyaḥ] Mhaṇauni jaisā ase taisayā | māte neṇoni dhanaṅjayā | veda jāṇo gelā tava tayā | jāliyā shākhā || Jñāne.15.432 || Tari tiṁhī shākhābhedī | mīchi jāṇije trishuddhī | jaisā pūrvāparā nadī | samudrachi ṭhī || Jñāne.15.433 || [Vedāntakrut] Āṇi mahāsiddhāṅtāpāsī | shruti hārapatī shabdeṁsī | jaisiyā sagaṅdhā āKāshī | vātalaharī || Jñāne.15.434 || Taise samastahī shrutijāta | ṭhāke lājile aise nivāṅta | te mīchi karī yathāvata | prakaṭoniyā || Jñāne.15.435 || [Vedavideva chāham] Pāṭhī shrutīsahita asheṣha | jaga hārape jetha niḥsheṣha | te nijajñānahī chokha | ĵāṇatā mīchi || Jñāne.15.436 || Jaise nideliyā jāgije | tevhā swapnīṅche kīra nāhī duje | pari ekatwahī dekho pāvije | āpaleṅchi || Jñāne.15.437 || Taise āpale adwayapaṇa | mī ĵāṇatase dujenavīṇa | tayāhī bodhākāraṇa | ĵāṇatā mīchi || Jñāne.15.438 || Maga āgī lāgaliyā kāpurā | kāĵaḷī nā vaishwānarā | uraṇe nāhī vīrā | jayāparī || Jñāne.15.439 || Tevi samūḷa avidyā khāye | te jñānahī jai buḍoni jāye | tarhī nāhī kīra nohe | āṇi na sāhe asaṇeṁhī || Jñāne.15.440 || Pai vishwa gheūni gelā māgeṁsī | tayā chorāte kavaṇa ke giṁvasī | je koṇī ekī dashā aisī | shuddha te mī || Jñāne.15.441 || Aisī jaḍājaḍavyāptī | rūpa karitā kaivalyapatī | ṭhī kelī nirupahitī | āpulyā rūpī || Jñāne.15.442 || [Chūrṇikā] To āghavāchi bodha sahasā | Arjunī umaṭalā kaisā | vyomīṅchā chaṅdrodaya jaisā | kṣhīrārṇavī || Jñāne.15.443 || Kā pratibhiṅtī chokhaṭe | samorīla chitra umaṭe | taisā Arjune āṇi Vaikuṅṭhe | nāṅdatase bodha || Jñāne.15.444 || Tari bāpa vastuswabhāva | phāve tava tava goḍiye thāva | mhaṇauni anubhaviyāṅchā rāva | Arjun mhaṇe || Jñāne.15.445 || Jī vyāpakapaṇa bolatā | nirupādhika je ātā | swarūpa prasaṅgatā | bolile devo || Jñāne.15.446 || Te eka veḷa avyaṅgavāṇe | kīĵo kā maĵa sāṅgaṇe | tetha dwārakechā nātha mhaṇe | bhale kele || Jñāne.15.447 || Pai Arjunā āmhāṁhī vāḍeṅkoḍe | akhaṅḍa bolo āvaḍe | pari kāya kīje na ĵoḍe | pusate aise || Jñāne.15.448 || Āji manorathāṁsi phaḷa | ĵoḍalāsi tū kevaḷa | je toṅḍa bharūni nikhaḷa | ālāsi puso || Jñāne.15.449 || Je adwaitāvarīhī bhogije | te anubhavīṅche tū viraje | pusoni maĵa māĵhe | detosi sukha || Jñāne.15.450 || Jaisā ārasā āliyā javaḷā | dise āpaṇape āpalā ḍoḷā | taisā saṅvādiyā tū nirmaḷā | shiromaṇī || Jñāne.15.451 || Tuvā neṇoni pusāve | maga āmhī parisaū baisāve | to gā hā pāḍa navhe | soyareyā || Jñāne.15.452 || Aise mhaṇauni āliṅgile | krupādruṣhṭī avalokile | maga deva kāya bolile | Arjunesī || Jñāne.15.453 || Pai dohī voṭhī eka bolaṇe | dohī charaṇī eka chālaṇe | taise pusaṇe sāṅgaṇe | tuĵhe māĵhe || Jñāne.15.454 || Eva āmhī tumhī yethe | dekhāve ekā arthāte | sāṅgate pusate yethe | donhī eka || Jñāne.15.455 || Aisā bolata deva bhulalā mohe | Arjunāte āliṅgūni ṭhāye | maga bihālā mhaṇe nohe | āvaḍī he || Jñāne.15.456 || Ĵāle ikṣhurasāche ḍhāḷa | tari lavaṇa deṇe kiḍāḷa | taise saṁvādasukhāche rasāḷa | nāsela thite || Jñāne.15.457 || Ādhīĉha āmhā yayā kāhī | naranārāyaṇā sine nāhī | pari ātā jiro mājhyā ṭhāyī | vega hā mājhā || Jñāne.15.458 || Iyā buddhī sahasā | ShreeKriṣhṇa mhaṇe vīreshā | pai gā to tuvā kaisā | prashna kelā || Jñāne.15.459 || Ĵo Arjun ShreeKriṣhṇī virata hotā | to paratoniyā māgutā | prashnāvaḷīchī kathā | aiko ālā || Jñāne.15.460 || Tetha sadgade bole | Arjune jī jī mhaṇitale | nirupādhika āpule | rūpa sāṅgā || Jñāne.15.461 || Yayā bolā to Shāraṅggī | techi sāṅgāvayālāgī | upādhī dohī bhāgī | nirūpīta ase || Jñāne.15.462 || Pusiliyā nirupahita | upādhi kā sāṅge yetha | he koṇāhī prastuta | game ĵarī || Jñāne.15.463 || Tari tākāche aṁsha pheḍaṇe | tayāche nāṁva loṇī kāḍhaṇe | chokhāchiye shuddhī toḍaṇe | kīḍachi jevī || Jñāne.15.464 || Bābuḷīchi sārāvī hāte | pari pāṇī tava ase āite | abhrachi jāve gagana te | siddhachi kī || Jñāne.15.465 || Varila koṅḍiyāĉhā guṅḍāḷā | jhāḍūni keliyā vegaḷā | kaṇa ghetā viraṅgoḷā | ase kāī || Jñāne.15.466 || Taisā upādhi upahitā | shevaṭa jetha vichāritā | te koṇāteṅhī na pusatā | nirupādhika || Jñāne.15.467 || Jaise na sāṅgaṇeṁvarī | bāḷā patīsī rūpa karī | bola nimālepaṇe vivarī | acharchāte || Jñāne.15.468 || Pai sāṅgaṇeyāĵoge navhe | tethiṅche sāṅgaṇe aise āhe | mhaṇauni upādhilakṣhaṇa he | bolije ādi || Jñāne.15.469 || Pāḍivyāchī chaṅdrarekhā | nirutī dāvāvayā shākhā | dāvije tevi aupādhikā | bolī tayā || Jñāne.15.470 ||</p>
<p>Dwāvimau puruṣhau loke kṣharashchākṣhara eva cha | kṣharaḥ(s) sarvāṇi bhūtāni kūṭastho’kṣhara uchyate || Bha.Gī.15.16 ||</p>
<p>[Dwāvimau puruṣhau loke] Maga to mhaṇe gā savyasāchī | pai iye saṁsāra pāṭaṇīṅchī | vastī sāviyā ṭāṅchī | dupuruṣhī || Jñāne.15.471 || Jaisī āghavāṅchi gaganī | nāṅdata divorātri donhī | taise saṁsārarājadhānī | donhīchi he || Jñāne.15.472 || Āṇikahī tijā puruṣha āhe | pari to yā dohīṅche nāṅva na sāhe | ĵo udelā gāṅveṅsī khāye | dohīṅte yayā || Jñāne.15.473 || Pari te tava goṭhī aso | ādhī donhīchi he pariyeso | je saṁsāragramā vaso | āle asatī || Jñāne.15.474 || Eka āṅdhaḷā veḍā paṅgu | yera sarvāṅge puratā chāṅgu | pari gramaguṇe saṅgu | ghaḍalā doghā || Jñāne.15.475 || [Kṣharashchākṣhara eva cha] Tayā ekā nāma kṣhara | ekāte mhaṇatī akṣhara | iṅhī dohīṅchi pari saṁsāra | koṅdalā ase || Jñāne.15.476 || Ātā kṣhara to kavaṇa | akṣhara to kiṁlakṣhaṇa | hā abhiprāya saṁpūrṇa | vivaṅchū gā || Jñāne.15.477 || [Kṣharaḥ(s) sarvāṇi bhūtānīti] Tari mahadahaṅkārā- | lāguniyā dhanurdharā | truṇāṅtīṅchā pāṅgorā- | veri pai gā || Jñāne.15.478 || Je kāhī sāne thora | ĉhālate athavā sthira | kiṅbahunā gochara | manabuddhīsi je || Jñāne.15.479 || Jetule pāṅchabhautika ghaḍate | je nāmarūpā sāṁpaḍate | guṇatrayāchyā paḍate | kāmaṭhā je || Jñāne.15.480 || Bhūtākrutīche nāṇe | ghaḍata bhāṅgāre jeṇe | kāḷāsi jū kheḷaṇe | jiṅhī kavaḍā || Jñāne.15.481 || Ĵāṇaṇeṅnīchi viparīte | je je kāhī jāṇijete | je pratikṣhaṇī nimate | hoūniyā || Jñāne.15.482 || Agā kāḍhūni bhrāṅtīche dāṅga | ubhavī sruṣhṭīche āṅga | he aso bahu jaga | jayā nāma || Jñāne.15.483 || Pai aṣhṭadhā bhinna aiese | je dāvile prakrutimise | je kṣhetradwārā chhattīse | bhāgī kele || Jñāne.15.484 || He māgīla sāṅgo kitī | agā ātāchi je prastutī | vrukṣhākāra rūpakrutī | nirūpile || Jñāne.15.485 || Te āghaveṅchi sākāra | kalpūni āpaṇayā pura | ĵāle ase tadanusāra | chaitanyachi || Jñāne.15.486 || Jaisā kuhā āpaṇachi biṁbe | siṅha pratibiṁba pāhatā kṣhobhe | maga kṣhobhalā samāraṁbhe | ghālī tetha || Jñāne.15.487 || Kā salilī asatachi ase | vyomāvarī vyoma biṅbe jaise | adwaita hoūni taise | dwaita ghepe || Jñāne.15.488 || Arjunā gā yāparī | sākāra kalpūni purī | ātmā vismrutīchī karī | nidrā tetha || Jñāne.15.489 || Pai swapnī sejāra dekhije | maga pahuḍaṇe jaise tetha kīje | taise purī shayana dekhije | ātmayāsī || Jñāne.15.490 || Pāṭhī tiye nidrecheni bhare | mī sukhī duḥkhī mhaṇata ghore | ahaṅmamatecheni thore | vosaṇāye sāde || Jñāne.15.491 || Hā janaka he mātā | hā mī gaura hīna puratā | putra vitta kāṅtā | māĵhe he nā || Jñāne.15.492 || Aisiyā vaḷaghoni swapnā | dhāvata bhavaswargāchiyā rānā | tayā chaitanyā nāma Arjunā | kṣhara puruṣha gā || Jñāne.15.493 || Ātā aika kṣhetrajña yeṇe | nāme jayāte bolaṇe | jaga jīvū kā mhaṇe | jiye dashete || Jñāne.15.494 || Ĵo āpuleni visare | sarva bhūtatwe anukare | to ātmā bolije kṣhare | puruṣhanāme || Jñāne.15.495 || Je to vastusthitī puratā | mhaṇoni ālī puruṣhatā | varī dehapurī nidaijatā | puruṣhanāme || Jñāne.15.496 || Āṇi kṣharapaṇāchā nāthilā | āḷa yayā aiseni ālā | je upādhīchi ātaḷā | mhaṇoniyā || Jñāne.15.497 || Jaisī khaḷāḷīṅchiyā udakā- | sarasī udāḷe chaṅdrikā | taisā vikārā aupādhikā | aisāchi game || Jñāne.15.498 || Kā khaḷāḷa moṭakā shoṣhe | āṇi chaṅdrikā tai sarisīcha bhraṅshe | taisā upādhināshī na dise | aupādhika || Jñāne.15.499 || Aiese upādhīcheni pāḍe | kṣhaṇikatwa yāte ĵoḍe | teṇe khokarapaṇe ghaḍe | kṣhara he nāma || Jñāne.15.500 || Eva jīva chaitanya āghave | he kṣhara puruṣha ĵāṇāve | ātā rūpa karū barave | akṣharāsī || Jñāne.15.501 || [Kūṭasthaḥ] Tari akṣhara ĵo dusarā | puruṣha pai dhanurdharā | to madhyastha gā girivarā | Meru jaisā || Jñāne.15.502 || Je to pruthvī pātāḷa swargī | iṅhī na bhede tiṁhī bhāgī | taisā dohī jñānājñānāṅgī | paḍenā ĵo || Jñāne.15.503 || Nā yathārthajñāne eka hoṇe | nā anekatwe duje gheṇe | aise nikhiḷa je neṇaṇe | techi te rūpa || Jñāne.15.504 || Pāṅsutā niḥsheṣha jāye | nā ghaṭabhāṅḍādi hoye | tayā mrutpiṅḍāaiese āhe | madhyastha je || Jñāne.15.505 || Pai āṭoni geliyā sāgara | maga taraṅga nā nīra | tayā aisī anākāra | je dashā gā || Jñāne.15.506 || Pārthā jāgaṇe tarī buḍe | pari swapnāche kāhī na māṅḍe | taisiye nidre sāṅgaḍe | nyāhāḷaṇe je || Jñāne.15.507 || Vishwa āghaveṅchi māvaḷe | āṇi ātmabodha tarī nujaḷe | tiye ajñānadashe kevaḷe | akṣhara nāma || Jñāne.15.508 || Sarvā kaḷī sāṅḍile jaise | chaṅdrapaṇa ure aṁvase | rūpa ĵāṇāve taise | akṣharāche || Jñāne.15.509 || Pai sarvopādhivināshe | he jīvadashā jetha paise | phaḷa pākāṅta jaise | jhāḍa bījī || Jñāne.15.510 || Taise upādhīsī upahita | thokoni ṭhāke jetha | tayāte avyakta | bolatī gā || Jñāne.15.511 || Ghana ajñāna suṣhuptī | to bījabhāva mhaṇatī | yera swapna hana jāgrutī | phaḷabhāva to || Jñāne.15.512 || Jayāsī kā bījabhāva | vedāṅtī kelā aisā āva | to tayā puruṣhā ṭhāva | akṣharāchā || Jñāne.15.513 || Jethūni anyathā jñāna | phāṅkoni jāgrutī swapna | nānā buddhīṅche rāna | rigāle ase || Jñāne.15.514 || Jīvatwa jethūna kirīṭī | vishwa uṭhavitachi uṭhī | te ubhaya bhedāṅchī miṭhī | akṣhara puruṣha || Jñāne.15.515 || Yera kṣhara puruṣha kā janī | dehī kheḷe jāgrutī swapnī | tiyā avasthā jī donhī | viyālā gā || Jñāne.15.516 || Pai ajñānaghanasuṣhuptī | aisaisī je kā khyātī | yā uṇī yekī prāptī | brahmāchī je || Jñāne.15.517 || Sāchachi puḍhatī vīrā | jari na yetā swapna jāgarā | tarī brahmabhāvo sāchokārā | mhaṇo yetā || Jñāne.15.518 || Parī prakruti puruṣha donī | abhre jālī jiye gaganī | kṣhetrakṣhetrajña swapnī | dekhilā jiye || Jñāne.15.519 || He aso adhoshākhā | yā saṁsārarūpā rukhā | mūḷa te puruṣhā | akṣharāche || Jñāne.15.520 || Hā puruṣha kā mhaṇije | pūrṇapaṇeṅchi nije | pai māyāpurī pahuḍije | teṇeṁhī bole || Jñāne.15.521 || Āṇi vikārāṅchī je vārī | te viparītajñānāchī parī | neṇije jiye māĵhārī | te suṣhuptī gā hī || Jñāne.15.522 || [Akṣharaḥ] Mhaṇauni yayā āpaise | kṣharaṇe pā nase | aṇikeṁhī hā na nāshe | jñānāuṇe || Jñāne.15.523 || [Uchyate] Yālāgī hā akṣhara | aisā vedāṅtī ḍagara | kelā deshī thora | siddhāṅtāchā || Jñāne.15.524 || Aise jīvakāryakāraṇa | jayā māyāsaṅgachi lakṣhaṇa | akṣhara puruṣha ĵāṇa | chaitanya te || Jñāne.15.525 ||</p>
<p>Uttamaḥ(ph) puruṣhastwanyaḥ(ph) paramātmetyudāhrutaḥ | yo lokatrayamāvishya bibhartyavyaya īshwaraḥ || Bha.Gī.15.17 ||</p>
<p>[Chūrṇikā] Ātā anyathājñānī | yā donī avasthā jayā janī | tayā harapatī ghanī | ajñānatattwī || Jñāne.15.526 || Te ajñāna jñānī buḍāliyā | jñāne kīrtimukhatwa keliyā | jaisā vahnī kāṣhṭha ĵāḷūniyā | swaye jaḷe || Jñāne.15.527 || Taise ajñāna jñāne nele | āpaṇahī vastu deūni gele | aise ĵāṇaṇeṅnivīṇa urale | ĵāṇate je || Jñāne.15.528 || [Uttamaḥ(ph) puruṣhastwanyaḥ] Te to gā uttama puruṣha | ĵo trutīya kā niṣhkarṣha | dohīṁhūna āṇika | māgilā ĵo || Jñāne.15.529 || Suṣhuptī āṇi swapnā- | pāsūni bahuve Arjunā | jāgaṇe jaisā ānā | bodhāchechi || Jñāne.15.530 || Kā rashmī āṇi mrugajaḷā- | pāsūni arkamaṅḍaḷā | aphāṭa tevi vegaḷā | uttama gā || Jñāne.15.531 || He nā kāṣhṭhīṅchyā kāṣhṭhīṁhunī | anārisā jaisā vahnī | taisā kṣharākṣharāpāsūnī | ānachi to || Jñāne.15.532 || Pai grasūni āpalī maryādā | eka karīta nadīnadā | uṭhī kalpāṅtī udāvādā | ekārṇavāchā || Jñāne.15.533 || Taise swapna nā suṣhuptī | nā jāgarāchī goṭhī āthī | jaisī giḷilī divorātī | praḷayateje || Jñāne.15.534 || [Paramātmetyudāhrutaḥ] Maga ekapaṇa nā duje | ase nāhī he neṇije | anubhava nirbuje | buḍālā jeṇe || Jñāne.15.535 || Aise āthi je kāhī | te to uttama puruṣha pāhī | je paramātmā iṁhī | bolije nāmī || Jñāne.15.536 || Teṅhī tetha na misaḷatā | bolaṇe jīvatwe Paṅḍusutā | jaisī buḍaṇeyāchī vārtā | thaḍiyechā kīje || Jñāne.15.537 || Taise vivekāchiye kāṅṭhī | ubhe ṭhākaliyā kirīṭī | parāvarāchiyā goṭhī | karaṇe vedā || Jñāne.15.538 || Mhaṇauni puruṣha kṣharākṣhara | donhī dekhoni avara | yāte mhaṇatī para | ātmarūpa || Jñāne.15.539 || Arjunā aisiyā parī | paramātmā shabdavarī | sūchije gā avadhārī | puruṣhottama || Jñāne.15.540 || Yerhavī na bolaṇeni bolaṇe | jethiṅche sarva neṇivā ĵāṇaṇe | kāhīṅcha na honi hoṇe | je vastu gā || Jñāne.15.541 || Soha teṁhī astavale | jetha sāṅgatechi sāṅgaṇe ĵāle | draṣhṭrutweṅsī gele | dekhaṇe jetha || Jñāne.15.542 || Ātā biṁbā āṇi pratibiṁbā- | māji kaiṅchī he mhaṇo naye prabhā | jarhī kaiseni he lābhā | jāyechinā || Jñāne.15.543 || Kā ghrāṇā phulā dohī | drutī ase mājhārilā ṭhāyī | te na dise tarī nāhī | aise bolo naye || Jñāne.15.544 || Taise draṣhṭā drushya he jāye | maga koṇa mhaṇe kāya āhe | hechi anubhave techi pāhe | rūpa tayā || Jñāne.15.545 || [Ya īshwaraḥ] Ĵo prakāshyeṁvīṇa prakāsha | ĵo īshitavyeṁvīṇa īsha | āpaṇeṅnīchi avakāsha | vasavīta ase ĵo || Jñāne.15.546 || Ĵo nāde aikijatā nāda | swāde chākhijatā swāda | ĵo bhogījatase ānaṅda | ānaṅdeṅchi || Jñāne.15.547 || Ĵo pūrṇatechā pariṇāma | puruṣha gā sarvottama | vishrāṅtīchāhī vishrāma | virālā jethe || Jñāne.15.548 || Sukhāsī sukha ĵoḍale | je teja tejāsi sāṁpaḍale | shūnyahī buḍāle | mahāshūnyī jiye || Jñāne.15.549 || Ĵo vikāsāhī varī uratā | grasāteṅhī grasūni puratā | ĵo bahute pāḍe bahutāṁ- | pāsūni bahu || Jñāne.15.550 || [Lokatrayamāvishya] Pai neṇatayāpratī | rupepaṇāchī pratītī | rupe na honi shuktī | dāvī jevī || Jñāne.15.551 || Kā nānā alaṅkāradashe | sone na lapata lapāle ase | vishwa na honiyā taise | [bibharti] vishwa ĵo dharī || Jñāne.15.552 || He aso jala taraṅgā | nāhī sinānapaṇa jevi gā | tevi sattāprakāsha jagā | āpaṇachi ĵo || Jñāne.15.553 || Āpaliyā saṅkocha vikāshā | āpaṇachi rūpa vīreshā | hā jaḷī chaṅdra hana jaisā | samagra gā || Jñāne.15.554 || Taisā vishwapaṇe kāhī hoye | nā vishwalopī keṅhī jāye | jaisā rātri divase nohe | dwidhā ravi || Jñāne.15.555 || [Avyayaḥ] Taisā kāhīṅchi koṇīkaḍe | kāyisenihī veṅchī na paḍe | jayāṅche sāṅgaḍe | jayāsīchi || Jñāne.15.556 ||</p>
<p>Yasmātkṣharamatīto’hamakṣharādapi chottamaḥ | ato’smi loke vede cha prathitaḥ(ph) puruṣhottamaḥ || Bha.Gī.15.18 ||</p>
<p>[Yasmāt] Ĵo āpaṇapeṅchi āpaṇayā | praKāshītase dhanaṅjayā | kāya bahu bolo jayā | nāhī duje || Jñāne.15.557 || [Ato’smi] To gā mī nirupādhika | [kṣharamatīto’hamakṣharādapi chottamaḥ] kṣharākṣharottama eka | [loke vede cha prathitaḥ(ph) puruṣhottamaḥ] mhaṇoni mhaṇe vedaloka | puruṣhottama || Jñāne.15.558 ||</p>
<p>Yo māmevamasammūḍho jānāti puruṣhottamam | sa sarvavidbhajati māṁ sarvabhāvena Bhārata || Bha.Gī.15.19 ||</p>
<p>[Yo māmevaṁ] Pari he aso aisiyā | [puruṣhottamaṁ] maĵa puruṣhottamāte dhanaṅjayā | ĵāṇe ĵo pāhaleyā | jñānamitre || Jñāne.15.559 || [Asammūḍhaḥ] Cheiliyā āpule jñāna | jaise nāhīṅchi hoya swapna | taise sphurate tribhuvana | vāvo ĵāle || Jñāne.15.560 || Kā hātī ghetaliyā māḷā | phiṭe sarpābhāsāchā kaṅṭāḷā | taisā māĵheni bodhe ṭavāḷā | nāgave to || Jñāne.15.561 || [Jānāti] Leṇe soneṅchi ĵo ĵāṇe | to leṇeṅpaṇa te vāva mhaṇe | tevi mī ĵāṇoni jeṇe | vāḷilā bheda || Jñāne.15.562 || [Sa sarvavit] Maga mhaṇe sarvatra sachchidānaṅda | mīchi eka swataḥsiddha | ĵo āpaṇenasī bheda | neṇoni ĵāṇe || Jñāne.15.563 || Teṇechi sarva jāṇitale | heṁhī mhaṇaṇe thekule | je tayā sarvatra urale | dwaita nāhī || Jñāne.15.564 || [Bhajati māṁ] Mhaṇoni mājhiyā bhajanā | uchita tochi Arjunā | gagana jaise āliṅganā | gaganāchiyā || Jñāne.15.565 || Kṣhīrasāgarā paraguṇe | kīje kṣhīrasāgarachipaṇe | amrutachi hoūna miḷaṇe | amrutī jevī || Jñāne.15.566 || Sāḍepaṅdharā misaḷāve | tai sāḍepaṅdhareṅchi hoāve | tevi mī jāliyā saṁbhave | bhakti mājhī || Jñāne.15.567 || Hā gā siṅdhūsi ānī hotī | tari Gaṅgā kaiseni miḷatī | mhaṇauni mī na hotā bhaktī | anvaya āhe || Jñāne.15.568 || [Sarvabhāvena Bhārata] Aisiyālāgī sarva prakārī | jaisā kalloḷa ananya sāgarī | taisā māte avadhārī | bhajinnalā ĵo || Jñāne.15.569 || Sūryā āṇi prabhe | ekavaṅkī jeṇe lobhe | to pāḍa mānū lābhe | bhajanā tayā || Jñāne.15.570 ||</p>
<p>Iti guhyatamaṁ shāstramidamuktaṁ mayānagha | etad buddhwā buddhimānsyātkrutakrutyashcha Bhārata || Bha.Gī.15.20 || Oṁ tatsaditi ShreemadBhagawadgītāsūpaniṣhatsu brahmavidyāyāṁ yogashāstre ShreeKriṣhṇārjunasaṁvāde puruṣhottamayogo nāma pañchadasho’dhyāya: || Bha.Gī.15.puṣhpikā ||</p>
<p>[Iti guhyatamaṁ] Eva kathilayādārabhya | je he sarvashāstraikyalabhya | upaniṣhadā saurabhya | kamaḷadaḷā jevī || Jñāne.15.571 || He shabdabrahmāche mathite | ShreeVyāsaprajñecheni hāte | mathūni kāḍhile āyite | sāra āmhī || Jñāne.15.572 || Je jñānāmrutāchī jāhnavī | je ānaṅdachaṅdrīṅchī satarāvī | vichārakṣhīrārṇavīṅchī navī | lakṣhmī je he || Jñāne.15.573 || Mhaṇoni āpuleni pade varṇe | arthācheni jīveṁprāṇe | mīvāṅchoni ho neṇe | āna kāhī || Jñāne.15.574 || Kṣharākṣharatwe samora ĵāle | tayāche puruṣhatwa vāḷile | maga sarvaswa maĵa didhale | puruṣhottamī || Jñāne.15.575 || [Shāstraṁ] Mhaṇauni jagī Gītā | miyā ātmeni pativratā | je he prastuta tuvā ātā | ākarṇilī || Jñāne.15.576 || [Idaṁ] Sāchachi bolāche navhe he shāstra | pai saṅsāra jiṇate shastra | ātmā avataravite maṅtra | akṣhare iye || Jñāne.15.577 || [Uktaṁ mayā] Pari tuĵapuḍhā sāṅgītale | te Arjunā aise ĵāle | [guhyatamaṁ] je gaupyadhana kāḍhile | māĵhe āji tuvā || Jñāne.15.578 || Maja chaitanyashaṁbhūchā māthā | ĵo nikṣhepa hotā Pārthā | tayā gautama jālāsi āsthā- | nidhī tū gā || Jñāne.15.579 || Chokhaṭivā āpuliyā | puḍhilā ugāṇā gheyāvayā | tayā darpaṇāchīchi parī dhanaṅjayā | kelī āmhā || Jñāne.15.580 || Kā bharale chaṅdratārāṅgaṇī | nabha siṅdhu āpaṇayāmāji āṇī | taisā gītesī mī aṅtaḥkaraṇī | sudalā tuvā || Jñāne.15.581 || [Anagha] Je trividhamaḷakaṭā | tū sāṅḍalāsi subhaṭā | mhaṇauni gītesī maĵa vasauṭā | jālāsī gā || Jñāne.15.582 || [Etad buddhwā] Pari he bolo kāya Gītā | je he mājhī unmeṣhalatā | ĵāṇe to samastā | mohā muke || Jñāne.15.583 || Sevilī amrutasaritā | roga davaḍūni Paṅḍusutā | amarapaṇa uchitā | deūni ghālī || Jñāne.15.584 || Taisī Gītā he jāṇitaliyā | kāya vismaya moha jāvayā | [buddhimān syāt] pari ātmajñāne āpaṇapayā | miḷije yetha || Jñāne.15.585 || Jayā ātmajñānāchyā ṭhāyī | karma āpaleyā jīvitā pāhī | hoūniyā utarāī | layā ĵāya || Jñāne.15.586 || Harapale dāvūni jaisā | māga sare vīravilāsā | jñānachi kaḷasa vaḷaghe taisā | karmaprāsādāchā || Jñāne.15.587 || [Krutakrutyashcha Bhārata] Mhaṇauni jñāniyā puruṣhā | krutya karū sarale dekhā | aisā anāthāṅchā sakhā | bolilā to || Jñāne.15.588 || Te ShreeKriṣhṇavadanāmruta | Pārthī bharoni ase osaṅḍata | maga Vyāsakrupā prāpta | Saṅjayāsī || Jñāne.15.589 || To Dhrutarāṣhtrarāyā | sūtase pāna karāvayā | mhaṇauni jīvitā tayā | nohechi bhārī || Jñāne.15.590 || Yerhavī Gītāshravaṇaavasarī | āvaḍo lāgatā anadhikārī | pari sekhī techi uĵarī | pātalā bhalī || Jñāne.15.591 || Jevhā drākṣhī dūdha ghātale | tevhā vāyā gele gamale | parī phaḷapākī duṇāvale | dekhile jevī || Jñāne.15.592 || Taisī Shreeharivaktrīṅchī akṣhare | Saṅjaye sāṅgitalī ādare | tihī aṅdhu tohī avasare | sukhiyā jālā || Jñāne.15.593 || Techi marhāṭheni vinyāse | miyā unmeṣhe ṭhaseṅṭhoṁbase | jī ĵāṇe neṇe taise | niropile || Jñāne.15.594 || Sevaṅtīye arasikāṁhī | āṅga pāhatā visheṣha nāhī | pari saurabhya nele tihī | bhramarī jāṇije || Jñāne.15.595 || Taise ghaḍate prameya gheije | uṇe te maga deije | je neṇaṇe hechi sahaĵe | rūpa kī bāḷā || Jñāne.15.596 || Tari neṇate jarhī hoye | tarhī dekhoni bāpa kī māye | harṣha keṅhī na samāye | choja karitī || Jñāne.15.597 || Taise saṅta māhera māĵhe | tumhī minaliyā mī lāḍaije | techi graṅthācheni vyāĵe | jāṇiĵo jī || Jñāne.15.598 || Ātā vishwātmaka mājhā | swāmī ShreeNivruttirājā | to avadhārū vākyapūjā | Jñānadev mhaṇe || Jñāne.15.599 ||</p>
<p>Iti ShreeJñānadevavirachitāyāṁ bhāvārthadīpikāyāṁ pañchadasho’dhyāyaḥ || 15 || Shloka 20, Ovyā 599.</p>
</section>
</body>
</html>
