<?xml version="1.0" encoding="UTF-8"?>
<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="en-US">
<head>
  <meta charset="utf-8" />
  <meta name="generator" content="pandoc" />
  <title>ch001.xhtml</title>
  <style>
    code{white-space: pre-wrap;}
    span.smallcaps{font-variant: small-caps;}
    span.underline{text-decoration: underline;}
    div.column{display: inline-block; vertical-align: top; width: 50%;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
  </style>
  <link rel="stylesheet" type="text/css" href="../styles/stylesheet1.css" />
</head>
<body epub:type="bodymatter">
<section id="shreejñāneshwarī-adhyay-6-transliterated" class="level1 unnumbered">
<h1 class="unnumbered">ShreeJñāneshwarī Adhyay 6 Transliterated</h1>
<p>|| ShreeJñāneshwarī ||</p>
<p>Adhyāya 6 vā</p>
<p>Maga rāyāte Saṅjayo mhaṇe ĵo | tochi abhiprāya avadhāriĵo | ShreeKriṣhṇa sāṅgatī ātā ĵo | yogarūpa || Jñāne.6.1 || Sahaĵe brahmarasāche paraguṇe | kele Arjunālāgī nārāyaṇe | kī techi avasarī pāhuṇe | pātalo āmhī || Jñāne.6.2 || Kaisī daivāchī thorī neṇije | jaise tānheliyā toya sevije | kī techi chavī karūni pāhije | tava amruta āhe || Jñāne.6.3 || Taise āmhā tumhā ĵāhāle | je āḍamuṭhī tattwa phāvale | tava Dhrutarāṣhtre mhaṇitale | he na puso tūte || Jñāne.6.4 || Tayā Saṅjayā yeṇe bole | rāyāche hrudaya chojavale | je avasarī āhe ghetale | kumarāṅchiyā || Jñāne.6.5 || He ĵāṇoni manī hāṁsilā | mhaṇe mhātārā mohe nāshilā | yerhavī bola tarī bhalā jāhālā | avasarī iye || Jñāne.6.6 || Parī te taise kaiseni hoīla | jātyaṅdhā kaise pāhela | tevīṅchi yerū roṣha gheīla | mhaṇoni bihe || Jñāne.6.7 || Parī āpaṇa chittī āpulā | nikiyāparī saṅtoṣhalā | je to saṁvāda phāvalā | ShreeKriṣhṇārjunāṅchā || Jñāne.6.8 || Teṇe ānaṅdācheni dhālepaṇe | sābhiprāya aṅtaḥkaraṇe | ātā ādaresī bolaṇe | ghaḍela tayā || Jñāne.6.9 || To gītemāji ṣhaṣhṭhīṅchā | prasaṅga ase āyaṇīchā | jaisā kṣhīrārṇavī amrutāchā | nivāḍa jāhālā || Jñāne.6.10 || Taise Gītārthāche sāra | je vivekasiṅdhūche pāra | nānā yogavibhavabhāṅḍāra | ughaḍale kā || Jñāne.6.11 || Je ādiprakrutīche visavaṇe | je shabdabrahmāsī na bolaṇe | jethūni Gītāvallīche ṭhāṇe | praroha pāve || Jñāne.6.12 || To adhyāya sāhāvā | varī sāhityāchiyā baravā | sāṅgijela mhaṇoni parisāvā | chitta deunī || Jñāne.6.13 || Mājhā marhāṭhāchi bola kautuke | parī amrutāteṁhī paijā jiṅke | aisī akṣhare rasike | meḷavīna || Jñāne.6.14 || Jiye koṁvaḷikecheni pāḍe | disatī nādīṅche raṅga thoḍe | vedhe parimaḷāche bīka moḍe | jayāĉheni || Jñāne.6.15 || Ekā rasāḷapaṇāchiyā lobhā | kī shravaṇīṅchi hotī jibhā | bole iṅdriyā lāge kaḷaṁbhā | ekamekā || Jñāne.6.16 || Sahaĵe shabda tarī viṣho shravaṇāchā | parī rasanā mhaṇe rasa hā āmuĉhā | ghrāṇāsi bhāva ĵāya parimaḷāchā | hā tochi hoīla || Jñāne.6.17 || Navala bolatī rekhechī vahāṇī | dekhatā ḍoḷā puro lāge dhaṇī | te mhaṇatī ughaḍalī khāṇī | rūpāchī he || Jñāne.6.18 || Jetha saṁpūrṇa pada ubhāre | tetha manachi dhāṁve bāhire | bola bhujāṁhī āviṣhkare | āliṅgāvayā || Jñāne.6.19 || Aisī iṅdriye āpulāliyā bhāvī | jhoṁbatī parī to sarisepaṇeṅchi bujhāvī | jaisā ekalā jaga chevavī | sahasrakara || Jñāne.6.20 || Taise shabdāche vyāpakapaṇa | dekhije asādhāraṇa | pāhātayā bhāvajñā phāvatī guṇa | chiṅtāmaṇīche || Jñāne.6.21 || He aso tayā bolāṅchī tāṭe bhalī | varī kaivalyarase vogaralī | hī pratipatti miyā kelī | niṣhkāmāsī || Jñāne.6.22 || Ātā ātmaprabhā nitya navī | techi karūni ṭhāṇadivī | ĵo iṅdriyāte chorūni jevī | tayāsīchi phāve || Jñāne.6.23 || Tetha shravaṇācheni pāṅge - | vīṇa shrotayā vhāve lāge | he manācheni nijāṅge | bhogije gā || Jñāne.6.24 || Ahācha bolāchī vālīpha pheḍije | āṇi brahmāchiyāchi āṅgā ghaḍije | maga sukheṁsī suravāḍije | sukhāchimāji || Jñāne.6.25 || Aise haḷuvārapaṇa ĵarī yeīla | tarīcha he upegā jāīla | yerhavī āghavī goṣhṭī hoīla | mukayā bahirayāchī || Jñāne.6.26 || Parī te aso ātā āghave | nalage shrotayāte kaḍasāve | je adhikāriye etha swabhāve | niṣhkāmakāma || Jñāne.6.27 || Jihī ātmabodhāchiyā āvaḍī | kelī swargasaṅsārāchī kuroṅḍī | tevāṅchūni ethīṅchī goḍī | neṇatī āṇika || Jñāne.6.28 || Jaisā vāyasī chaṅdra noḷakhije | taisā prākrutī graṅtha hā neṇije | āṇi to himāṅshuchi jevi khāje | chakorāche || Jñāne.6.29 || Taisā sajñānāsī tarī hā ṭhāvo | āṇi ajñānāsī āna gāṁvo | mhaṇoni bolāvayā viṣhaya pahā ho | visheṣha nāhī || Jñāne.6.30 || Parī anuvādalo mī prasaṅge | te sajjanī upasāhāve lāge | ātā sāṅgena kāya Shreeraṅge | niropile je || Jñāne.6.31 || Te buddhīhī ākaḷitā sāṅkaḍe | mhaṇaūni bolī vipāye sāpaḍe | parī ShreeNivruttikrupādīpaujiyeḍe | dekhena mī || Jñāne.6.32 || Je diṭhīhi na pavije | te diṭhīvīṇa dekhije | ĵarī atīṅdriya lāhije | jñānabaḷa || Jñāne.6.33 || Nā tarī je dhātuvādāhī na ĵoḍe | te lohīṅchi paṅdhare sāpaḍe | ĵarī daivayoge chaḍhe | parisa hātā || Jñāne.6.34 || Taisī sadgurukrupā hoye | tarī karitā kāya āpu nohe | mhaṇaūni te apāra māte āhe | Jñānadev mhaṇe || Jñāne.6.35 || Teṇeṅkāraṇe mī bolena | bolī arūpāche rūpa dāvīna | atīṅdriya parī bhogavīna | iṅdriyāṅkaravī || Jñāne.6.36 || [Shrībhagavānuvācha -] Āikā yasha Shree audārya | jñāna vairāgya aishwarya | he sāhī guṇavarya | vasatī jetha || Jñāne.6.37 || Mhaṇoni to bhagavaṅta | ĵo niḥsaṅgāchā sāṅgāta | to mhaṇe Pārthā dattachitta | hoī ātā || Jñāne.6.38 ||</p>
<p>Shrībhagavānuvācha - Anāshritaḥ(kh) karmaphalaṁ(ṅ) kāryaṁ(ṅ) karma karoti yaḥ | sa saṁ(n)nyāsī cha yogī cha na niragnirna chākriyaḥ || Bha.Gī.6.1 ||</p>
<p>Āike yogī āṇi saṅnyāsī janī | he ekachi sināne jhaṇī mānī | yerhavī vichārijatī jaṅva donhī | tava ekachi te || Jñāne.6.39 || Sāṅḍije dujayā nāmāchā ābhāsa | tarī yoga tochi saṅnyāsa | pāhatā brahmī nāhī avakāsha | dohīṁmāji || Jñāne.6.40 || Jaise nāmācheni anārisepaṇe | ekā puruṣhāte bolāvaṇe | kā dohī mārgī ĵāṇe | ekāchi ṭhāyā || Jñāne.6.41 || Nā tarī ekachi udaka sahaĵe | parī sinānā ghaṭī bharije | taise bhinnatwa jāṇije | yogasaṅnyāsāṅche || Jñāne.6.42 || Āike sakaḷa saṅmate jagī | Arjunā pāhe tochi yogī | [anāshritaḥ(kh) karmaphalaṁ] ĵo karme karūni rāgī | nohechi phaḷī || Jñāne.6.43 || Jaisī mahī he udbhije | janī ahaṁbuddhīvīṇa sahaĵe | āṇi tethīṅchī tiye bīje | apekṣhīnā || Jñāne.6.44 || Taisā anvayācheni ādhāre | jātīcheni anukāre | je jeṇe avasare | karaṇe pāve || Jñāne.6.45 || [Kāryaṁ(ṅ) karma karoti yaḥ] Te taiseṅchi uchita karī | parī sāṭopa nohe sharīrī | āṇi buddhīhī karoni phaḷaverī | jāyechi nā || Jñāne.6.46 || [Sa saṁ(n)nyāsī cha yogī cha] Aisā tochi saṅnyāsī | Pārthā gā pariyesī | tochi bharaṁvasenisī | yogīshwara || Jñāne.6.47 || [Na niragnirna chākriyaḥ] Vāṅchūni uchita karmaprāsaṅgika | tayāte mhaṇe he sāṅḍāve baddhaka | tarī ṭāṅkoṭākī āṇika eka | māṅḍīchi to || Jñāne.6.48 || Jaisā kṣhāḷūniyā lepa eka | saveṅchi lāvije āṇika | taiseni āgrahāchā pāika | vichaṁbe vāyā || Jñāne.6.49 || Gruhasthāshramāche vojhe | kapāḷī ādhīṅchi āhe sahaĵe | kī techi saṅnyāse vāḍhavije | sarise puḍhatī || Jñāne.6.50 || Mhaṇūni agnisevā na sāṅḍitā | karmāṅchī rekhā nolāṅḍitā | āhe yogasukha swabhāvatā | āpaṇapāṅchi || Jñāne.6.51 ||</p>
<p>Yaṁ saṁ(n)nyāsamiti prāhuryogaṁ(n) taṁ viddhi Pāṇḍava | na hyasaṁ(n)nyastasaṅgkalpo yogī bhavati kashchana || Bha.Gī.6.2 ||</p>
<p>[Yaṁ saṁ(n)nyāsamiti] Aike saṅnyāsī tochi yogī | aisī ekavākyatechī jagī | guḍhī ubhavilī anegī | shāstrāṅtarī || Jñāne.6.52 || [Na hyasaṁ(n)nyasta iti] Jetha saṅnyāsilā saṅkalpa tuṭe | tethachi yogāche sāra bheṭe | aise he anubhavācheni dhaṭe | sāche jayā || Jñāne.6.53 ||</p>
<p>Ārurukṣhormuneryogaṁ(ṅ) karma kāraṇamuchyate | yogārūḍhasya tasyaiva shamaḥ(kh) kāraṇamuchyate || Bha.Gī.6.3 ||</p>
<p>[Ārurukṣhormuneryogaṁ] Ātā yogāchaḷāchā nimathā | ĵarī ṭhākāvā āthi Pārthā | [karma kāraṇamuchyate] tarī sopānā yā karmapathā | chukā jhaṇī || Jñāne.6.54 || Yeṇe yamaniyamācheni taḷavaṭe | rige āsanāchiye pāulavāṭe | yeī prāṇāyāmācheni āḍakāṭhe | varautā gā || Jñāne.6.55 || [Yogārūḍhasya tasyaiva] Maga pratyāhārāchā adhāḍā | ĵo buddhīchiyāhi pāyā nisaraḍā | jetha haṭiye sāṅḍitī hoḍā | kaḍelaga || Jñāne.6.56 || [Shamaḥ(kh) kāraṇamuchyate] Tarī abhyāsācheni baḷe | pratyāhārī nirāḷe | nakhī lāgela ḍhāḷeṅḍhāḷe | vairāgyāchī || Jñāne.6.57 || Aisā pavanācheni pāṭhāre | yetā dhāraṇecheni paisāre | kramī dhyānāche chavare | sāṅḍe tava || Jñāne.6.58 || Maga tayā mārgāchī dhāva | purela pravruttīchī hāva | jetha sādhyasādhanā kheṁva | samarase hoya || Jñāne.6.59 || Jetha puḍhīla paisa pārukhe | māgīla smarāve te ṭhāke | aisiye sarisīye bhūmike | samādhi rāhe || Jñāne.6.60 || Yeṇe upāye yogārūḍha | ĵo niravadhi jāhālā prauḍha | [chūrṇikā] tayāchiyā chinhāchā nivāḍa | sāṅgena āike || Jñāne.6.61 ||</p>
<p>Yadā hi nendriyārtheṣhu na karmaswanuṣhajjate | sarvasaṅgkalpasaṁ(n)nyāsī yogārūḍhastadochyate || Bha.Gī.6.4 ||</p>
<p>[Yadā hi nendriyārtheṣhu] Tarī jayāchiyā iṅdriyāṅchiyā gharā | nāhī viṣhayāṅchiyā yerajhārā | ĵo ātmabodhāchyā vovarā | pahuḍalā ase || Jñāne.6.62 || [Na karmaswanuṣhajjate] Jayāche sukhaduḥkhācheni āṅge | jhagaṭale mānasa chevo neghe | viṣhaya pāsīṁhī āliyā se na righe | he kāya mhaṇaūni || Jñāne.6.63 || [Sarvasaṅgkalpasaṁ(n)nyāsī] Iṅdriye karmāchyā ṭhāyī | vāḍhīnalī parī kaṁhī | phaḷahetūchī ĉhāḍa nāhī | aṅtaḥkaraṇī || Jñāne.6.64 || Asateni dehe etulā | ĵo chetuchi dise nidelā | [yogārūḍhastadochyate] tochi yogārūḍha bhalā | voḷakhe tū || Jñāne.6.65 || [Chūrṇikā] Tetha Arjun mhaṇe anaṅtā | he maĵa vismo bahu āikatā | sāṅge tayāaisī yogyatā | kavaṇe dīje || Jñāne.6.66 ||</p>
<p>Uddharedātmanātmānaṁ(n) nātmānamavasādayet | ātmaiva hyātmano bandhurātmaiva ripurātmanaḥ || Bha.Gī.6.5 ||</p>
<p>[Uddharedātmanātmānaṁ] Tava hāṅsoni Kriṣhṇa mhaṇe | tuĵhe navala nā he bolaṇe | kavaṇāsi kāya dījela kavaṇe | adwaitī etha || Jñāne.6.67 || [Nātmānamavasādayet] Pai vyāmohāchiye sheje | baḷiyā avidyā nidrita hoije | te veḷī duḥswapna hā bhogije | janmamrutyūchā || Jñāne.6.68 || [Ātmaiva hyātmano baṁ(n)dhuḥ(hu)] Pāṭhī avasāṅta ye chevo | tai te avaghechi hoya vāvo | aisā upaĵe nitya sadbhāvo | tohī āpaṇapāṅchi || Jñāne.6.69 || [Ātmaiva ripurātmanaḥ] Mhaṇaūni āpaṇachi āpaṇayā | ghāta kijata ase dhanaṅjayā | chitta deūni nāthiliyā | dehābhimānā || Jñāne.6.70 ||</p>
<p>Bandhurātmātmanastasya yenātmaivātmanā jitaḥ | anātmanastu shatrutwe vartetātmaiva shatruvat || Bha.Gī.6.6 ||</p>
<p>[Bandhurātmā iti] Hā vichārūni ahaṅkāra sāṅḍije | maga asatīcha vastu hoije | tarī āpalī swasti sahaĵe | āpaṇa kelī || Jñāne.6.71 || [Anātmanastwiti] Yerhavī koshakīṭakāchiyā parī | to āpaṇayā āpaṇa vairī | ĵo ātmabuddhi sharīrī | chārusthaḷī || Jñāne.6.72 || Kaise prāptīchiye veḷe | nidaivā āṅdhaḷepaṇāche ḍohaḷe | kī asate āpule ḍoḷe | āpaṇa jhāṅkī || Jñāne.6.73 || Kā kavaṇa eka bhramalepaṇe | mī tī navhe gā choralo mhaṇe | aisā nāthilā chhaṅda aṅtaḥkaraṇe | gheūna ṭhāke || Jñāne.6.74 || Yeravī hoya te tochi āhe | parī kāi kīje buddhi taisī nohe | dekhā swapnīṅcheni ghāye | kī mare sāche || Jñāne.6.75 || Jaisī te shukācheni āṅgabhāre | naḷikā bhoṁvinnalī erī mohare | tarī teṇe uḍāve parī na pure | manashaṅkā || Jñāne.6.76 || Vāyāṅchi māna piḷī | aṭuve hiye āṁvaḷī | ṭiṭāṅtu naḷī | dharūni ṭhāke || Jñāne.6.77 || Mhaṇe bāṅdhalā mī phuḍā | aisiyā bhāvanechiyā paḍe khoḍā | kī mokaḷiyā pāyāṅchā chavaḍā | goṁvī adhike || Jñāne.6.78 || Aisā kājeṁvīṇa ātuḍalā | to sāṅga pā kāya āṇike bāṅdhalā | maga na soḍīcha jarhī nelā | toḍūni ardhā || Jñāne.6.79 || Mhaṇaūni āpaṇayā āpaṇachi ripu | jeṇe vāḍhavilā hā saṅkalpu | yera swayaṁbuddhī mhaṇe bāpu | ĵo nāthile neghe || Jñāne.6.80 ||</p>
<p>Jitātmanaḥ(ph) prashāntasya paramātmā samāhitaḥ | shītoṣhṇasukhaduḥ(hu)kheṣhu tathā mānāpamānayoḥ || Bha.Gī.6.7 ||</p>
<p>[Jitātmanaḥ iti] Tayā swāṅtaḥkaraṇajitā | sakaḷakāmopashāṅtā | paramātmā parautā | dūra nāhī || Jñāne.6.81 || Jaisā kiḍāḷāchā doṣha jāye | tarī paṅdhare techi hoye | taise jīvā brahmatwa āhe | saṅkalpalopī || Jñāne.6.82 || Hā ghaṭākāra jaisā | nimāliyā tayā avakāshā | nalage miḷo ĵāṇe ākāshā | ānā ṭhāyā || Jñāne.6.83 || Taisā dehāhaṅkāra nāthilā | hā samūḷa jayāĉhā nāshilā | tochi paramātmā saṅchalā | ādhīṅchi āhe || Jñāne.6.84 || [Shītoṣhṇeti] Ātā shītoṣhṇāṅchiyā vāhaṇī | tetha sukhaduḥkhāṅchī kaḍasaṇī | iye na samātī kāhī bolaṇī | mānāpamānāṅchī || Jñāne.6.85 || Je jiye vāṭā sūrya jāye | teute tejāche vishwa hoye | taise tayā pāve te āhe | tochi mhaṇaunī || Jñāne.6.86 || Dekhe meghauni suṭatī dhārā | tiyā na rupatī jaisiyā sāgarā | taisī shubhāshubhe yogīshwarā | navhatī āne || Jñāne.6.87 ||</p>
<p>Jñānavijñānatruptātmā kūṭastho vijitendriyaḥ | yukta ityuchyate yogī samaloṣhṭāshmakāñchanaḥ || Bha.Gī.6.8 ||</p>
<p>[Jñānavijñānatruptātmā] Ĵo hā vijñānātmaka bhāvo | tayā vivaritā ĵāhalā vāvo | maga lāgalā ĵava pāho | tava jñāna te tochi || Jñāne.6.88 || [Kūṭasthaḥ] Ātā vyāpaka kī ekadeshī | ūhāpohī je aisī | te karāvī ṭhelī āpaisī | dujenavīṇa || Jñāne.6.89 || [Vijitendriyaḥ] Aisā sharīrīchi parī kautuke | parabrahmācheni pāḍe tuke | jeṇe jiṅtalī eke | iṅdriye gā || Jñāne.6.90 || To jiteṅdriya sahaĵe | [yukta ityuchyate yogī] tochi yogayukta mhaṇije | jeṇe sāne thora neṇije | kavaṇe kāḷī || Jñāne.6.91 || [Samaloṣhṭāshmakāñchanaḥ] Dekhe sonayāche nikhaḷa | Meruyesaṇe ḍhisāḷa | āṇi mātiyeche ḍikhaḷa | kī sariseṅchi mānī || Jñāne.6.92 || Pāhātā pruthvīche mola thoḍe | aise anarghya ratna ĉhokhaḍe | dekhe dagaḍācheni pāḍe | niĉhāḍa aisā || Jñāne.6.93 ||</p>
<p>Suhrunmitrāryudāsīnamadhyasthadweṣhyabandhuṣhu | sādhuṣhwapi cha pāpeṣhu samabuddhirvishiṣhyate || Bha.Gī.6.9 ||</p>
<p>[Suhrunmitreti] Tetha suhruda āṇi shatru | kā udāsa āṇi mitru | hā bhāvabheda vichitru | kalpū kaiṅchā || Jñāne.6.94 || Tayā baṅdhu koṇa kāhyāĉhā | dweṣhiyā kavaṇa tayāĉhā | mīchi vishwa aisā jayāĉhā | bodha jāhālā || Jñāne.6.95 || [Sādhuṣhwapi cha pāpeṣhu] Maga tayāchiye druṣhṭī | adhamottama ase kirīṭī | kāya parisāchiye kasavaṭī | vāniyā kīje || Jñāne.6.96 || Te jaisī nirvāṇa suvarṇachi karī | [samabuddhirvishiṣhyate] taisī jayāchī buddhi charācharī | hoya sāmyachi uĵarī | niraṅtara || Jñāne.6.97 || Je te vishwāḷaṅkārāche visure | ĵarī āhātī ānāne ākāre | tarī ghaḍale ekachi bhāṅgāre | parabrahme || Jñāne.6.98 || Aise ĵāṇaṇe je barave | te phāvale tayā āghave | mhaṇoni ahāchavāhāche na jhakave | yeṇe ākārachitre || Jñāne.6.99 || Ghāpe paṭāmājī druṣhṭī | dise taṅtūchī saiṅgha sruṣhṭī | parī to ekavāṅchūni goṣhṭī | dujī nāhī || Jñāne.6.100 || Aiseni pratītī he gavase | aisā anubhava jayāte ase | tochi samabuddhī he anārise | navhe ĵāṇe || Jñāne.6.101 || Jayāche nāṅva tīrtharāvo | darshane prashastīsī ṭhāvo | jayāĉheni saṅge brahmabhāvo | bhrāṅtāsahī || Jñāne.6.102 || Jayāĉheni bole dharma jiye | diṭhī mahāsiddhīte viye | dekhe swargasukhādi iye | kheḷa jayāĉhā || Jñāne.6.103 || Vipāye ĵarī āṭhavalā chittā | tarī de āpulī yogyatā | he aso tayāte prashaṁsitā | lābha āthī || Jñāne.6.104 ||</p>
<p>Yogī yuñjīta satatamātmānaṁ rahasi sthitaḥ | ekākī yatachittātmā nirāshīraparigrahaḥ || Bha.Gī.6.10 ||</p>
<p>[Yogīti] Puḍhatī astavenā aise | jayā pāhale adwaitadivase | maga āpaṇayāṅchi āpaṇa ase | akhaṅḍita || Jñāne.6.105 || [Ekākīti] Aisiyā druṣhṭī ĵo vivekī | Pārthā to ekākī | sahaĵe aparigrahī ĵo tihī lokī | tochi mhaṇaunī || Jñāne.6.106 || [Shuchau desha ityādigranthenaitachlchhokabhāvārthaṁ vyākhyāsyati] Aisiye asādhāraṇe | niṣhpannāchī lakṣhaṇe | āpuleni bahuvasapaṇe | ShreeKriṣhṇa bole || Jñāne.6.107 || Ĵo jñāniyāṅchā bāpa | dekhaṇeyāṅche diṭhīchā dīpa | jayā dādulayāĉhā saṅkalpa | vishwa rachī || Jñāne.6.108 || Praṇavāchiye peṭhe | ĵāhāle shabdabrahma mājiṭhe | te jayāchiye yashā dhākuṭe | veḍhū na pure || Jñāne.6.109 || Jayāĉheni āṅgike teje | āvo ravishashīṅchiye vaṇije | mhaṇaūni jaga he vesaje | vīṇa ase tayā || Jñāne.6.110 || Hā gā nāmachi eka jayāche | pāhatā gaganahī dise ṭāṅche | guṇa ekaika kāya tayāche | kalishīla tū || Jñāne.6.111 || Mhaṇoni aso he vānaṇe | sāṅgo neṇo kavaṇāchī lakṣhaṇe | dāvāvī miṣhe yeṇe | kā bolilo te || Jñāne.6.112 || Aike dwaitāchā ṭhāvochi pheḍī | te brahmavidyā kijela ughaḍī | Arjun paḍhiye he goḍī | nāsela hana || Jñāne.6.113 || Mhaṇoni te taise bolaṇe | navhe sapātaḷa āḍa lāvaṇe | kele manachi vegaḷavāṇe | bhogāvayā || Jñāne.6.114 || Jayā sohaṁbhāva aṭaka | mokṣhasukhālāgoni raṅka | tayāchiye diṭhīchā ĵhaṇe kaḷaṅka | lāgela tujhiyā premā || Jñāne.6.115 || Vipāye ahaṁbhāva yayāĉhā jāīla | mī techi hā ĵarī hoīla | tarī maga kāya kījela | ekaleyā || Jñāne.6.116 || Diṭhīchi pāhatā nivije | kā toṅḍa bharoni bolije | nā tarī dāṭūni kheṅva dīje | aise koṇa āhe || Jñāne.6.117 || Āpuliyā manā baravī | asamāī goṭhī jīvī | te kavaṇeṅsi chāvaḷāvī | ĵarī aikya ĵāhale || Jñāne.6.118 || Iyā kākuḷatī janārdane | anyopadeshācheni hātāsane | bolāmāji mana mane | āliṅgū sarale || Jñāne.6.119 || He parisatā ĵarī kānaḍe | tarī ĵāṇa pā Pārth ughaḍe | ShreeKriṣhṇasukhāchechi rūpaḍe | votale gā || Jñāne.6.120 || He aso vasayechiye shevaṭī | jaise ekachi viye vāṅjhoṭī | maga te mohāchī tripuṭī | nācho lāge || Jñāne.6.121 || Taise ĵāhale Shreeanaṅtā | aise tarī mī na mhaṇatā | ĵarī tayāĉhā na dekhatā | atishaya etha || Jñāne.6.122 || Pāhā pā navala kaise choja | ke upadesha keute jhuṅja | parī puḍhe vālabhāche bhoja | nāchata ase || Jñāne.6.123 || Āvaḍī āṇi lājavī | vyasana āṇi shiṇavī | pise āṇi na bhulavī | tarī te kāi || Jñāne.6.124 || Mhaṇaūni bhāvārtha to aisā | Arjun maitriyechā kuvasā | kī sukhe shrruṅgāraliyā mānasā | darpaṇa to || Jñāne.6.125 || Yāparī bāpa puṇyapavitra | jagī bhaktibījāsi sukṣhetra | to ShreeKriṣhṇakrupe pātra | yāchilāgī || Jñāne.6.126 || Ho kā ātmanivedanātaḷīṅchī | je pīṭhikā hoya sakhyāchī | Pārth adhiṣhṭhātrī tethiṅchī | mātrukā gā || Jñāne.6.127 || Pāsīṅchi gosāṅvīvara na vānije | mā gā pāikāchā guṇa gheije | aisā Arjun to sahaĵe | paḍhiye harī || Jñāne.6.128 || Pāhā pā anurāge bhaje | je priyottame mānije | te patīhūni kāya na vānije | pativratā || Jñāne.6.129 || Taisā Arjunachi visheṣhe stavāvā | aise āvaḍale maĵa jīvā | je to tribhuvanīṅchiyā daivā | ekāyatana ĵāhalā || Jñāne.6.130 || Jayāchiyā āvaḍīcheni pāṅge | amūrtahī mūrti āvage | pūrṇāhi parī lāge | avasthā jayāchī || Jñāne.6.131 || Tava shrote mhaṇatī daiva | kaisī bolāchī havāva | kāya nādāte hana barava | jiṇoni ālī || Jñāne.6.132 || Hāṅho navala nohe deshī | marhāṭī bolije tarī aishī | vāṇe umaṭatāhe āKāshī | sāhitya raṅgāche || Jñāne.6.133 || Kaise unmekhachāṅdiṇe tāra | āṇi bhāvārtha paḍe gāra | hechi shlokārthakumudinī phāra | sāviyā hotī || Jñāne.6.134 || Ĉhāḍachi nichāḍā karī | aisī manorathī ye thorī | teṇe vivaḷale aṅtarī | tetha ḍola ālā || Jñāne.6.135 || Te Nivruttidāse jāṇitale | maga avadhāna dyā mhaṇitale | navala Pāṅḍavakuḷī pāhale | Kriṣhṇadivase || Jñāne.6.136 || Devakīyā udarī vāhilā | yashodā sāyāse pāḷilā | shekhī upegā gelā | Pāṅḍavāṁsī || Jñāne.6.137 || Mhaṇaūni bahudivasa voḷagāvā | kā avasarū pāhoni vinavāvā | hāhī sosa tayā sadaivā | paḍechinā || Jñāne.6.138 || He aso kathā sāṅge vegī | maga Arjun mhaṇe salagī | devā iye saṅtachinhe āṅgī | na ṭhakatī mājhyā || Jñāne.6.139 || Yerhavī yā lakṣhaṇāṅchiyā nijasārā | mī apāḍe kīra apurā | parī tumacheni bole avadhārā | thorāve ĵarī || Jñāne.6.140 || Jī tumhī chitta deyāla | tarī brahma miyā hoijela | kāya ĵāhāle abhyāsijela | sāṅgāla je || Jñāne.6.141 || Hāṅho neṇo kavaṇāchī kāhāṇī | āikoni shlāghijata aso aṅtaḥkaraṇī | aisī ĵāhālepaṇāchī shirayāṇī | kāyasī devā || Jñāne.6.142 || He āṅge myā hoiĵo kā | yetule gosāvī āpulepaṇe kīĵo kā | tava hāṁsoni ShreeKriṣhṇa ho kā | karū mhaṇatī || Jñāne.6.143 || Dekhā saṅtoṣha eka na ĵoḍe | tavachi sukhāche saiṅgha sāṅkaḍe | maga ĵoḍaliyā kavaṇekaḍe | apure ase || Jñāne.6.144 || Taisā sarveshwara baḷiyā sevake | mhaṇoni brahmahī hoya to kautuke | pari kaisā bhāre ātalā pike | daivācheni || Jñāne.6.145 || Ĵo janmasahasrāṅchiyāsāṭhī | iṅdrādikāṁhī mahāga bheṭī | to adhīna ketulā kirīṭī | je bolahī na sāhe || Jñāne.6.146 || Maga aikā je Pāṅḍave | mhaṇitale myā brahma hoāve | te asheṣhahī deve | avadhārile || Jñāne.6.147 || Tetha aiseṅchi eka vichārile | je yā brahmatwāche ḍohaḷe ĵāhale | parī udarā vairāgya āhe āle | buddhīchiyā || Jñāne.6.148 || Yerhavī divasa tarī yā apure | parī vairāgyavasaṅtācheni bhare | je sohaṁbhāva mahure | moḍoni ālā || Jñāne.6.149 || Mhaṇoni prāptiphaḷī phaḷatā | yayāsi veḷa na lāgela ātā | hoya virakta aisā anaṅtā | bharaṅvasā jāhālā || Jñāne.6.150 || Mhaṇe je je hā adhiṣhṭhīla | te āraṁbhīṅcha yayā phaḷela | mhaṇoni sāṅgītalā navachela | abhyāsa vāyā || Jñāne.6.151 || Aise vivaroniyā Shreeharī | mhaṇitale tiye avasarī | Arjunā hā avadhārī | paṅtharāja || Jñāne.6.152 || Tetha pravruttitarūchyā buḍī | disatī Nivruttiphaḷāchiyā koḍī | jiye mārgīṅchā kāpaḍī | mahesha ājhunī || Jñāne.6.153 || Pai yogivruṅde vahilī | āḍavī āKāshī nighālī | kī tetha anubhavāchyā pāulī | dhoraṇa paḍilā || Jñāne.6.154 || Tihī ātmabodhācheni ujukāre | dhāṅva ghetalī ekasare | kī yera sakaḷa mārga nidasure | sāṅḍūniyā || Jñāne.6.155 || Pāṭhī maharṣhī yeṇe āle | sādhakāṅche siddha ĵāhāle | ātmavida thorāvale | yeṇeṅchi paṅthe || Jñāne.6.156 || Hā mārga jai dekhije | tai tāhāna bhūka visarije | rātridivasa neṇije | vāṭe iye || Jñāne.6.157 || Ĉhālatā pāula jetha paḍe | tetha apavargāchī khāṇī ughaḍe | āvhāṅṭaliyā tarī ĵoḍe | swargasukha || Jñāne.6.158 || Nigije pūrvīliyā moharā | kī yeije pashchimechiyā gharā | nishchaḷapaṇe dhanurdharā | chālaṇe ethiṅche || Jñāne.6.159 || Yeṇe mārge jayā ṭhāyā jāije | to gāṁva āpaṇachi hoije | he sāṅgo kāya sahaĵe | ĵāṇasī tū || Jñāne.6.160 || Tethe Pārthe mhaṇitale devā | tarī techi maga kevhā | kā ārtisamudrauni na kāḍhāvā | buḍatu jī mī || Jñāne.6.161 || Tava Kriṣhṇa mhaṇatī aise | he utsaṅkhaḷa bolaṇe kāyase | āmhī sāṅgataso āpaise | varī pushile tuvā || Jñāne.6.162 ||</p>
<p>Shuchau deshe pratiṣhṭhāpya sthiramāsanamātmanaḥ | nātyuchchhritaṁ(n) nātinīchaṁ(ñ) chailājinakushottaram || Bha.Gī.6.11 ||</p>
<p>[Shuchau deshe pratiṣhṭhāpya] Tarī visheṣhe ātā bolijela | parī te anubhave upegā jāīla | mhaṇoni taise eka lāgela | sthāna pāhāve || Jñāne.6.163 || Jetha ārāṇukecheni koḍe | baisaliyā uṭho nāvaḍe | vairāgyāsī duṇīva chaḍhe | dekhiliyā je || Jñāne.6.164 || Ĵo saṅtī vasavilā ṭhāvo | saṅtoṣhāsi sāvāvo | manā hoya utsāvo | dhairyāĉhā || Jñāne.6.165 || Abhyāsachi āpaṇayāte karī | hrudayāte anubhava varī | aisī ramyapaṇāchī thorī | akhaṅḍa jetha || Jñāne.6.166 || Jayā āḍa jātā Pārthā | tapashcharyā manorathā | pākhāṅḍiyāhī āsthā | samūḷa hoya || Jñāne.6.167 || Swabhāve vāṭe yetā | ĵarī varapaḍā jāhālā avachitā | tarī sakāmahī parī māghautā | nigho visare || Jñāne.6.168 || Aiseni na rāhatayāte rāhāvī | bhramatayāte baisavī | thāpaṭūni chevavī | viraktīte || Jñāne.6.169 || He rājya vara sāṅḍije | maga nivāṅtā ethechi asije | aise shrruṅgāriyāṁhi upaĵe | dekhatakhevo || Jñāne.6.170 || Je yeṇeṁmāne baravaṅṭa | āṇi taiseṅchi atichokhaṭa | jetha adhiṣhṭhāna pragaṭa | ḍoḷā dise || Jñāne.6.171 || Āṇikahī eka pahāve | je sādhakī vasate hoāve | āṇi janācheni pāyarave | ruḷechinā || Jñāne.6.172 || Jetha amrutācheni pāḍe | muḷāhīsakaṭa goḍe | ĵoḍatī dāṭe jhāḍe | sadā phaḷatī || Jñāne.6.173 || Pāulā pāulā udake | varṣhākāḷāvīṇa atichokhe | nirjhare kā visheṣhe | sulabhe jethe || Jñāne.6.174 || Hā ātapāhī aḷumāḷa | jāṇije tarī shītaḷa | pavana ati nishchaḷa | maṅda jhuḷake || Jñāne.6.175 || Bahutakarūni niḥshabda | dāṭa na righe shwāpada | shuka hana ṣhaṭpada | teute nāhī || Jñāne.6.176 || Pāṇilage haṁse | donī chārī sārase | kavaṇe eke veḷe baise | kokiḷahī ho kā || Jñāne.6.177 || Niraṅtara nāhī | tarī ālī gelī kāhī | hotu kā mayūreṁhī | āmhī nā na mhaṇo || Jñāne.6.178 || Parī āvashyaka Pāṅḍavā | aisā ṭhāva ĵoḍāvā | tetha nigūḍha maṭha hoāvā | kā shivālaya || Jñāne.6.179 || Dohīṁmāji āvaḍe te | je mānavale hoya chitte | bahutakarūni ekāṅte | baisije gā || Jñāne.6.180 || [Sthiramāsanamātmanaḥ] Mhaṇoni taise te ĵāṇāve | manarāhate pāhāve | rāhela tetha rachāve | āsana aise || Jñāne.6.181 || [Chailājinakushottaraṁ] Varī chokhaṭa mrugasevaḍī | māji dhūtavastrāchī ghaḍī | taḷavaṭī amoḍī | kushāṅkura || Jñāne.6.182 || Sakomaḷa sarise | subaddha rāhatī āpaise | ekapāḍe taise | vojā ghālī || Jñāne.6.183 || [Nātyuchchhritaṁ(n) nātinīchaṁ] Parī sāviyāchi uṅcha hoīla | tarī āṅga hana ḍolela | nīcha tarī pāvela | bhūmidoṣha || Jñāne.6.184 || Mhaṇoni taise na karāve | samabhāva dharāve | he bahu aso hoāve | āsana aise || Jñāne.6.185 ||</p>
<p>Tatraikāgraṁ manaḥ(kh) krutwā yatachittendriyakriyaḥ | upavishyāsane yuñjyādyogamātmavishuddhaye || Bha.Gī.6.12 ||</p>
<p>[Tatraikāgraṁ manaḥ(kh) krutwā] Maga tetha āpaṇa | ekāgra aṅtaḥkaraṇa | karūni sadgurusmaraṇa | anubhaviĵe || Jñāne.6.186 || [Ātmavishuddhaye] Jetha smarateni ādare | sabāhya sāttwike bhare | jaṅva kāṭhiṇya vire | ahaṁbhāvāche || Jñāne.6.187 || [Yatachittendriyakriyaḥ] Viṣhayāṅchā visara paḍe | iṅdriyāṅchī kasamasa moḍe | manāchī ghaḍī ghaḍe | hrudayāmājī || Jñāne.6.188 || Aise aikya he sahaĵe | [yuñjyāt] phāve tava rāhije | [upavishyāsane] maga teṇechi bodhe baisije | āsanāvarī || Jñāne.6.189 || [Yogaṁ] Ātā āṅgāte āṅga varī | pavanāte pavana dharī | aisī anubhavāchī uĵarī | hoṅchi lāge || Jñāne.6.190 || Pravrutti māghautī mohare | samādhi ailāḍī utare | āghave abhyāsū sare | baisatakhevo || Jñāne.6.191 || Mudrechī prauḍhī aisī | techi sāṅgijela ātā pariyesī | tarī ūru yā jaghanāsī | jaḍoni ghālī || Jñāne.6.192 || Charaṇataḷe devhaḍī | ādhāradrumāchyā buḍī | sughaṭite gāḍhī | saṅcharī pā || Jñāne.6.193 || Savya to taḷī ṭhevije | teṇe sivaṇīmadhya pīḍije | varī baise to sahaĵe | vāmacharaṇa || Jñāne.6.194 || Gudameḍhrāāṅtautī | chārī aṅguḷe nigutī | tetha sārdha sārdha prāṅtī | sāṅḍūniyā || Jñāne.6.195 || Māji aṅguḷa eka nige | tetha ṭāṅchecheni uttarabhāge | neheṭije varī āṅge | pelalenī || Jñāne.6.196 || Uĉhalile kā neṇije | taise pruṣhṭhāṅta uchalije | gulphadwaya dharije | teṇechi māne || Jñāne.6.197 || Maga sharīra saṅchu Pārthā | asheṣhahī sarvathā | pārṣhṇīchā māthā | swayaṁbha hoya || Jñāne.6.198 || Arjunā he ĵāṇa | mūḷabaṅdhāche lakṣhaṇa | vajrāsana gauṇa | nāma yāsī || Jñāne.6.199 || Aisī ādhārī mudrā paḍe | āṇi adhīṅchā mārga moḍe | tetha apāna āṅtulekaḍe | vohoṭo lāge || Jñāne.6.200 ||</p>
<p>Samaṁ(ṅ) kāyashirogrīvaṁ(n) dhārayannachalaṁ sthiraḥ | samprekṣhya nāsikāgraṁ swaṁ(n) dishashchānavalokayan || Bha.Gī.6.13 ||</p>
<p>[Samaṁ(ṅ) kāyashiro -] Tava karasaṁpuṭa āpaise | vāmacharaṇī baise | bāhumūḷī dise | thorīva ālī || Jñāne.6.201 || Māji ubhārileni daṅḍe | shirakamaḷa hoya gāḍhe | netradwārīṅchī kavāḍe | lāgū pāhatī || Jñāne.6.202 || [Samprekṣhya nāsikāgraṁ swaṁ] Varachilī pātī na ḍhaḷatī | taḷīṅchī taḷī puṅjāḷatī | tetha ardhonmīlita sthitī | upaĵe tayā || Jñāne.6.203 || Diṭhī rāhoni āṅtulekaḍe | bāhera pāula ghālī koḍe | te ṭhāyī ṭhāvo paḍe | nāsāgrapīṭhī || Jñāne.6.204 || Aise āṅtachyā āṅtachi rache | bāherī māgute navache | mhaṇoni rāhaṇe ādhiye diṭhīche | tethechi hoya || Jñāne.6.205 || [Dishashchānavalokayan] Ātā dishāṅchī bheṭī ghyāvī | kā rūpāchī vāṭa pahāvī | he ĉhāḍa sare āghavī | āpasayā || Jñāne.6.206 || [Grīvaṁ(n) dhārayannachalaṁ sthiraḥ] Maga kaṅṭhanāḷa āṭe | hanuvaṭī haḍautī dāṭe | te gāḍhī hoūni nehaṭe | vakṣhasthaḷī || Jñāne.6.207 || Māji ghaṭikā lope | varī baṅdha ĵo ārope | to jāḷaṅdhara mhaṇipe | Paṅḍukumarā || Jñāne.6.208 || [Mūlabandhe jālaṁ(n)dharabandhe cha krute ākarṣhaṇākhyabandhaḥ nābheradhobhāge swayameva bhavati] Nābhī varī pokhe | udara he thoke | aṅtarī phāṅke | hrudayakosha || Jñāne.6.209 || Swādhiṣhṭhānāvarīchile kāṅṭhī | nābhisthānātaḷavaṭī | baṅdha paḍe kirīṭī | voḍhiyāṇā to || Jñāne.6.210 || Aisī sharīrābāheralīkaḍe | abhyāsāchī pākhara paḍe |</p>
<p>Prashāntātmā vigatabhīrbrahmachārivrate sthitaḥ | manaḥ(s) saṁyamya machchitto yukta āsīta matparaḥ || Bha.Gī.6.14 ||</p>
<p>[Prashāntātmā] Tava āṅta trāya moḍe | manodharmāchī || Jñāne.6.211 || Kalpanā nime | pravrutti shame | āṅga mana virame | sāviyāchī || Jñāne.6.212 || Kṣhudhā kāya jāhālī | nidrā keutī gelī | he āṭhavaṇahī hārapalī | na dise vegā || Jñāne.6.213 || Ĵo mūḷabaṅdhe koṅḍalā | apāna māghautā muraḍalā | to saveṅchi varī sāṅkaḍalā | dharī phugū || Jñāne.6.214 || Kṣhobhalepaṇe māje | uvāilā ṭhāyī gāje | maṇipūreṅsī jhuṅje | rāhoniyā || Jñāne.6.215 || [Vigatabhīḥ(hi)] Maga thāṁbaliye vāhaṭuḷī | saiṅgha gheūni ghara ḍahuḷī | bāḷapaṇīṅchī kuhīṭuḷī | bāhera ghālī || Jñāne.6.216 || Bhītarī vaḷī na dhare | koṭhyāmājī saṅchare | kaphapittāṅche thāre | uro nedī || Jñāne.6.217 || Dhātūche samudra ulaṅḍī | medāche parvata phoḍī | āṅtalī majjā kāḍhī | asthigata || Jñāne.6.218 || Nāḍīte soḍavī | gātrāṅte bighaḍavī | sādhakāṅte bheḍasāvī | parī bihāve nā || Jñāne.6.219 || Vyādhīte dāvī | saveṅchi hāravī | āpa pruthvī kālavī | ekavāṭa || Jñāne.6.220 || [Shrībhagavatā saṁ(ṅ)kṣhepeṇoktaṁ yogaṁ visheṣheṇa vyāchaṣhṭe-brahmachārivrate sthitaḥ] Tava yerīkaḍe dhanurdharā | āsanāchā ubārā | shakti karī ujagarā | kuṅḍalinī te || Jñāne.6.221 || Nāgiṇīche pile | kuṅkume nāhale | vaḷaṇa gheūni āle | seje jaise || Jñāne.6.222 || Taisī te kuṅḍalinī | moṭakī auṭa vaḷaṇī | adhomukha sarpiṇī | nidelī ase || Jñāne.6.223 || Vidyullatechī viḍī | vahnijvāḷāṅchī ghaḍī | paṅdhareyāchī chokhaḍī | ghoṅṭīva jaisī || Jñāne.6.224 || Taisī subaṅdha āṭalī | puṭī hotī dāṭalī | te vajrāsane chimuṭalī | sāvadha hoya || Jñāne.6.225 || Tetha nakṣhatra jaise ulaṅḍale | kī sūryāche āsana moḍale | tejāche bīja virūḍhale | aṅkureṁshī || Jñāne.6.226 || Taisī veḍhiyāte soḍitī | kavatike āṅga moḍitī | kaṅdāvarī shaktī | uṭhilī dise || Jñāne.6.227 || Sahaĵe bahutā divasāṅchī bhūka | varī chevavilī te hoya miṣha | maga āveshe pasarī mukha | ūrdhwa ujū || Jñāne.6.228 || Tetha hrudayakoshātaḷavaṭī | ĵo pavana bhare kirīṭī | tayā sagaḷeyāchī miṭhī | deūna ghālī || Jñāne.6.229 || Mukhīṅchyā jvāḷī | taḷī varī kavaḷī | māṁsāchī vaḍavāḷī | ārogū lāge || Jñāne.6.230 || Je je ṭhāya samāṁsa | tetha āhācha ĵoḍe ghāusa | pāṭhī eka donī ghāṁsa | hiyāhī bharī || Jñāne.6.231 || Maga taḷave taḷahāta shodhī | ūrdhwīṅche khaṅḍa bhedī | jhāḍā ghe saṅdhī | pratyaṅgāchā || Jñāne.6.232 || Adhobhāga tarī na sāṅḍī | parī nakhīṅcheṁhī sattwa kāḍhī | twachā dhuvūni jaḍī | pāṅjareṁshī || Jñāne.6.233 || Asthīṅche naḷe nirape | shirāṅche hīra vorape | tava bāherī virūḍhī karape | romabījāṅchī || Jñāne.6.234 || Maga saptadhātūṅchyā sāgarī | tāhānelī ghoṭa bharī | āṇi saveṅchi unhāḷā karī | khaḍakhaḍīta || Jñāne.6.235 || Nāsāpuṭauni vārā | ĵo jātase aṅguḷe bārā | to gachīye dharūni māghārā | āṅta ghālī || Jñāne.6.236 || Tetha adha varaute ākuṅche | ūrdhwa taḷaute khāche | tayā kheṅvāmājī chakrāche | padara uratī || Jñāne.6.237 || Yerhavī tarī donhī tevhāṅchi miḷatī | parī kuṅḍalinī nāveka duchitta hotī | te tayāte mhaṇe parautī | tumhīchi kāya ethe || Jñāne.6.238 || Āike Pārthiva dhātu āghavī | ārogitā kāhī nuravī | āṇi āpāte tava ṭhevī | pusoniyā || Jñāne.6.239 || Aisī donī bhūte khāye | te veḷī saṅpūrṇa dhāye | maga saumya hoūni rāhe | suṣhumnepāshī || Jñāne.6.240 || Tetha truptīṅcheni saṅtoṣhe | garaḷa je vamī mukhe | teṇe tiyecheni pīyūṣhe | prāṇa jiye || Jñāne.6.241 || To agni āṅtūna nighe | parī sabāhya nivavūṅchi lāge | te veḷī kasu bāṅdhitī āṅge | sāṅḍilī puḍhatī || Jñāne.6.242 || Mārga soḍatī nāḍīche | navavidhapaṇa vāyūche | ĵāya mhaṇaūni sharīrāche | dharma nāhī || Jñāne.6.243 || Iḍā piṅgaḷā ekavaṭatī | gāṅṭhī tinhī suṭatī | sāhī padara phuṭatī | chakrāṅche he || Jñāne.6.244 || Maga shashī āṇi Bhānu | aisā kalpije ĵo anumānu | to vātīvarī pavanu | giṅvasatā na dise || Jñāne.6.245 || Buddhīchī phulikā vire | parimaḷa ghrāṇī ure | tohī shaktīsave saṅchare | madhyamemājī || Jñāne.6.246 || Tava varilekaḍoni ḍhāḷe | chaṅdrāmrutāche taḷe | kānavaḍoni miḷe | shaktimukhī || Jñāne.6.247 || Teṇe nāḷake rasa bhare | to sarvāṅgāmāji saṅchare | jethiṅchā tetha mure | prāṇapavane || Jñāne.6.248 || Tātaliye muse | meṇa nighoni ĵāya jaise | maga koṅdalī rāhe rase | votalenī || Jñāne.6.249 || Taise piṅḍācheni ākāre | te kaḷāchi kā avatare | vari twachecheni padare | pāṅguralī ase || Jñāne.6.250 || Jaisī ābhāḷāchī buṅthī | karūni rāhe gabhastī | maga phiṭaliyā dīptī | dharūna ye || Jñāne.6.251 || Taisā āhāchavari koraḍā | twachechā lase pātoḍā | to jhaḍoni ĵāya koṅḍā | jaisā hoya || Jñāne.6.252 || Maga kāshmīrīche swayaṁbha | kā ratnabījā nighāle koṁbha | avayavakāṅtīchī bhāṁba | taisī dise || Jñāne.6.253 || Nā tarī saṅdhyārāgīṅche raṅga | kāḍhūni vaḷile te āṅga | kī aṅtarajyotīche liṅga | nirvāḷile || Jñāne.6.254 || Kuṅkumāchee bharīṁva | siddha rasāche votīṁva | maĵa pāhatā sāveva | shāṅtīchi te || Jñāne.6.255 || Te ānaṅdachitrīṅche lepa | nā tarī mahāsukhāche rūpa | kī saṅtoṣhatarūche ropa | thāṅvale jaise || Jñāne.6.256 || To kanakachaṅpakāchā kaḷā | kī amrutāchā putaḷā | nā nā sāsiṅnalā maḷā | koṁvaḷikechā || Jñāne.6.257 || Ho kā je Shāradiyecheni vole | chaṅdrabiṁba pālhele | kā tejachi mūrta baisale | āsanāvarī || Jñāne.6.258 || Taise sharīra hoye | je veḷī kuṅḍalinī chaṅdra piye | maga dehākruti bihe | krutāṅta gā || Jñāne.6.259 || Vārdhakya tarī bahuḍe | tāruṇyāchī gāṅṭhī vighaḍe | lopalī ughaḍe | bāḷadashā || Jñāne.6.260 || Vayasā tarī yetulevarī | yerhavī bāḷāchā baḷārtha karī | dhairyāchī thorī | nirupama || Jñāne.6.261 || Kanakadrumāchyā pālavī | ratnakalikā nitya navī | nakhe taisī baravī | navī nighatī || Jñāne.6.262 || Dāṅtahī āna hotī | pari apāḍe sānejatī | jaisī dubāhī baise pātī | hireyāṅchī || Jñāne.6.263 || Māṇikuliyāṅchiyā kaṇiyā | sāviyāchi aṇupramāṇiyā | taisiyā sarvāṅgī udhavatī āṇiyā | romāṅchiyā || Jñāne.6.264 || Karacharaṇataḷe | jaisī kā rātotpale | pākhāḷīṁva hotī ḍoḷe | kāya sāṅgo || Jñāne.6.265 || Niḍārācheni koṅdāṭe | motiye nāvaratī saṁpuṭe | maga shivaṇī jaisī utaṭe | shuktipallavāṅchī || Jñāne.6.266 || Taisī pātiyāṅchiye kavaḷiye na samāye | diṭhī ākaḷoni nigho pāhe | ādhilīchi parī hoye | gaganā kavaḷitī || Jñāne.6.267 || Āike deha hoya soniyāche | pari lāghava ghe vāyūche | je āpa āṇi pruthvīche | aṅsha nāhī || Jñāne.6.268 || Maga samudrāpailīkaḍīla dekhe | swargīṅchā ālocha āike | manogata oḷakhe | muṅgiyeche || Jñāne.6.269 || Pavanāchā vārikā vaḷaghe | chāle tarī udakī pāula na lāge | yeṇe yeṇe prasaṅge | yetī bahutā siddhi || Jñāne.6.270 || Āike prāṇāchā hāta dharūnī | gaganāchī pāuṭī karunī | madhyamecheni dādarāhunī | hrudayā ālī || Jñāne.6.271 || Te kuṅḍalinī jagadaṁbā | je chaitanyachakravartīchī shobhā | jayā vishwabījāchiyā koṁbhā | sāulī kelī || Jñāne.6.272 || Je shūnyaliṅgāchī piṅḍī | je paramātmayā shivāchī karaṅḍī | je praṇavāchī ughaḍī | janmabhūmī || Jñāne.6.273 || He aso te kuṅḍalinībāḷī | hrudayaāṅta ālī | tava anāhatāchī bolī | chāvaḷe te || Jñāne.6.274 || Shaktīchiyā āṅgā lāgale | buddhīche chaitanya hote ĵāhale | te teṇe āikile | aḷumāḷa || Jñāne.6.275 || Ghoṣhāchyā kuṅḍī | nādachitrāṅchī rūpaḍī | praṇavāchiyā moḍī | rekhilī aisī || Jñāne.6.276 || Hechi kalpāve tarī jāṇije | pari kalpite kaiṅche āṇije | tarī neṇo kāya gāje | tiye ṭhāyī || Jñāne.6.277 || Visaroni gelo Arjunā | jaṅva nāsha nāhī pavanā | tava vāchā āthī gaganā | mhaṇaūni ghume || Jñāne.6.278 || Tayā anāhatācheni meghe | ākāsha dumadumo lāge | tava brahmasthānīṅche bege | sahaja phiṭe || Jñāne.6.279 || Āike kamaḷagarbhākāre | je mahadākāsha dusare | jetha chaitanye ādhāture | hoūna asije || Jñāne.6.280 || Tayā hrudayāchyā parivarī | kuṅḍaliniyā parameshwarī | tejāchī shidorī | viniyogilī || Jñāne.6.281 || Buddhīcheni shāke | hātabone nike | dwaita tetha na dekhe | taise kele || Jñāne.6.282 || Nijakāṅtī hāravilī | maga prāṇachi kevaḷa jāhālī | te veḷī kaisī gamalī | mhaṇāvī pā || Jñāne.6.283 || Ho kā je pavanāchī putaḷī | pāṅghuralī hotī sonesaḷī | te pheḍūniyā vegaḷī | ṭhevilī tiyā || Jñāne.6.284 || Nā tarī vāyūcheni āṅge jhagaṭalī | dīpāchī druṣhṭī nimaṭalī | kā lakhalakhoni hārapalī | vīja gaganī || Jñāne.6.285 || Taisī hrudaya-kamaḷaverhī | dise jaisī soniyāchī sarī | nā tarī prakāshajaḷāchī jharī | vāhata ālī || Jñāne.6.286 || Maga te hrudayabhūmī pokaḷe | jirālī kā eke veḷe | taise shaktīche rūpa māvaḷe | shaktīchimājī || Jñāne.6.287 || Tevhā tarī shaktīchi mhaṇije | yerhavī to prāṇa kevaḷa jāṇije | ātā nādabiṅdu neṇije | kaḷājyoti || Jñāne.6.288 || Manāchā hana māra | kā pavanāchā ādhāra | dhyānāchā ādara | nāhī parī || Jñāne.6.289 || He kalpanā ghe sāṅḍī | te nāhī iye paravaḍī | he mahābhūtāṅchī phuḍī | āṭaṇī dekhā || Jñāne.6.290 || Piṅḍe piṅḍāchā grasa | to hā nāthasaṅketīṅchā daṁsha | pari dāūni gelā uddesha | Shreemahāviṣhṇu || Jñāne.6.291 || Tayā dhwaniyāche keṇe soḍunī | yathārthāchī ghaḍī jhāḍunī | upalavilī myā jāṇunī | grahīka shrote || Jñāne.6.292 ||</p>
<p>[Yogābhyāsasya phalamāha -] Yuñjannevaṁ sadātmānaṁ yogī niyatamānasaḥ | shāntiṁ(n) nirvāṇaparamāṁ matsaṁsthāmadhigachchhati || Bha.Gī.6.15 ||</p>
<p>[Yuñjannevaṁ sadātmānaṁ] Aike shaktīche teja jevhā lope | tetha dehāche rūpa hārape | maga to ḍoḷyāṁmājī lape | jagāchiyā || Jñāne.6.293 || Yerhavī ādhilāchiaise | sāvayava tarī dise | parī vāyūche jaise | vaḷile hoya || Jñāne.6.294 || Nā tarī kardaḷīchā gābhā | buṅthī sāṅḍoni ubhā | kā avayavachi nabhā | udayalā to || Jñāne.6.295 || Taise hoya sharīra | tai te mhaṇije khechara | he pada hotā chamatkāra | piṅḍajanī || Jñāne.6.296 || Dekhe sādhaka nighoni jāye | māgā pāulāṅchī voḷa rāhe | tetha ṭhāyī ṭhāyī hoye | aṇimādika || Jñāne.6.297 || Parī teṇe kāya kāĵa āpaṇapayā | avadhārī aisā dhanaṅjayā | lopa āthī bhūtatrayā | dehīṅchyā dehī || Jñāne.6.298 || Pruthvīte āpa viravī | āpāte teja jiravī | tejāte pavana haravī | hrudayāmājī || Jñāne.6.299 || Pāṭhī āpaṇa ekalā ure | parī sharīrācheni anukāre | [yogī niyatamānasaḥ] maga tohī nige aṅtare | gaganā miḷe || Jñāne.6.300 || Te veḷī kuṅḍalinī he bhāṣha jāye | māruta aise nāma hoye | parī shaktipaṇa te āhe | jaṅva na miḷe shivī || Jñāne.6.301 || Maga jālaṅdhara sāṅḍī | kakārāṅta phoḍī | gaganāchiye pāḍī | paiṭhī hoya || Jñāne.6.302 || Te oṁkārāchiye pāṭhī | pāya deta uṭhāuṭhī | pashyaṅtīchiye pāuṭhī | māgā ghālī || Jñāne.6.303 || Puḍhe tanmātrā ardhavarī | ākāshāchyā aṅtarī | bharatī game sāgarī | saritā jevī || Jñāne.6.304 || [Matsaṁsthāmadhigachchhati] Maga brahmaraṅdhrī sthirāvonī | sohaṁbhāvāchyā bāhyā pasarunī | paramātmaliṅgā dhāṁvonī | āṅgā ghaḍe || Jñāne.6.305 || Tava mahābhūtāṅchī javanika phiṭe | maga dohīṁsi hoya jhaṭe | tetha gaganāsakaṭa āṭe | samarasī tiye || Jñāne.6.306 || Pai meghācheni mukhī nivaḍalā | samudra kā voghī paḍilā | to māgutā jaisā ālā | āpaṇapayā || Jñāne.6.307 || Tevī piṅḍācheni miṣhe | padī pada praveshe | te ekatwa hoya taise | Paṅḍukumarā || Jñāne.6.308 || [Shāntiṁ(n) nirvāṇaparamāṁ] Ātā duje hana hote | kī ekachi he āite | aisiye vivaṅchanepurate | urechinā || Jñāne.6.309 || Gaganī gagana layā jāye | aise je kāhī āhe | te anubhave ĵo hoye | to hoūni ṭhāke || Jñāne.6.310 || Mhaṇoni tethīṅchī māta | na chaḍhechi bolāchā hāta | jeṇe saṅvādāchiyā gāṁvāāṅta | paiṭhī kīje || Jñāne.6.311 || [Ayamabhiprāyaḥ] Arjunā yerhavī tarī | iyā abhiprāyāĉhā je garva dharī | te pāhe pā vaikharī | durī ṭhelī || Jñāne.6.312 || Bhrūlatā māgalīkaḍe | tetha makārāchechi āṅga na māṅḍe | saḍeyā prāṇā sāṅkaḍe | gaganā yetā || Jñāne.6.313 || Pāṭhī tethechi to bhesaḷalā | tai shabdā divo māvaḷalā | maga tayāhivarī āṭu bhavinnalā | ākāshāchā || Jñāne.6.314 || Ātā mahāshūnyāchiyā ḍohī | jetha gaganāsīchi thāvo nāhī | tetha tāgā lāgela kāī | bolāchā iyā || Jñāne.6.315 || Mhaṇūni ākharāmāji sāpaḍe | kī kānāvarī ĵoḍe | he taise navhe phuḍe | trishuddhī gā || Jñāne.6.316 || Jai kāhī daive | anubhavile phāve | tai āpaṇachi he ṭhākāve | hoūniyā || Jñāne.6.317 || Puḍhatī ĵāṇaṇe te nāhīṅchi | mhaṇoni aso kitī hechi | bolāve ātā vāyāṅchi | dhanurdharā || Jñāne.6.318 || Aise shabdajāta māghaute sare | tetha saṅkalpāche āyuṣhya pure | vārāhī jetha na shire | vichārāchā || Jñāne.6.319 || Je unmaniyeche lāvaṇya | je turyeche tāruṇya | anādi je agaṇya | paramatattwa || Jñāne.6.320 || Je vishwāche mūḷa | je yogadrumāche phaḷa | je ānaṅdāche kevaḷa | chaitanya gā || Jñāne.6.321 || Je ākārāchā prāṅta | je mokṣhāchā ekāṅta | jetha ādi āṇi aṅta | vironi gele || Jñāne.6.322 || Je mahābhūtāṅche bīja | je mahātejāĉhe teja | eva Pārthā je nija | swarūpa māĵhe || Jñāne.6.323 || Te he chaturbhuja koṁbhelī | jayāchī shobhā rūpāsi ālī | dekhoni nāstikī nokilī | bhaktavruṅde || Jñāne.6.324 || Te anirvāchya mahāsukha | pai āpaṇachi ĵāhale je puruṣha | jayāṅche kā niṣhkarṣha | prāptiverī || Jñāne.6.325 || Āmhī sādhana he je sāṅgitale | techi sharīrā jihī kele | te āmucheni pāḍe āle | nirvāḷaleyā || Jñāne.6.326 || Parabrahmācheni rase | dehākrutīchiye muse | votīṅva ĵāhāle taise | disatī āṅge || Jñāne.6.327 || Ĵarī he pratīti hana aṅtarī phāṅke | tarī vishwachi he avaghe jhāṅke | tava Arjun mhaṇe nike | sāchachi jī he || Jñāne.6.328 || Kā je āpaṇa ātā deva | hā bolile ĵo upāva | to prāptīchā ṭhāva | mhaṇoni ghaḍe || Jñāne.6.329 || Iye abhyāsī je druḍha hotī | te bharaṁvaseni brahmatwā yetī | he sāṅgatiyāchi rītī | kaḷale maĵa || Jñāne.6.330 || Devā goṭhīchi he aikatā | bodha upaĵatase chittā | mā anubhave tallīnatā | nohela kevī || Jñāne.6.331 || Mhaṇaūni etha kāhī | anārise nāhī | parī nāvabharī chitta deī | bolā ekā || Jñāne.6.332 || Ātā Kriṣhṇā tuvā sāṅgītalā yoga | to manā tarī ālā chāṅga | parī na shake karū pāṅga | yogyatechā || Jñāne.6.333 || Sahaĵe āṅgika jetule āhe | tetuliyāchi ĵarī siddhi jāye | tarī hāchi mārga sukhopāye | abhyāsīna || Jñāne.6.334 || Nā tarī deva jaise sāṅgatīla | taise āpaṇape ĵarī na ṭhakela | tarī yogyatevīṇa hoīla | techi puso || Jñāne.6.335 || Jīvīṅchī aisī dhāraṇa | mhaṇoni pusāvayā ĵāhāle kāraṇa | maga mhaṇe tarī āpaṇa | chitta deiĵo || Jñāne.6.336 || Hāṅho jī avadhārile | je he sādhana tumhī nirūpile | te āvaḍatayāhi abhyāsile | phāvo shake || Jñāne.6.337 || Kī yogyatevīṇa nāhī | aise hana āhe kāhī | tetha ShreeKriṣhṇa mhaṇatī kāī | dhanurdharā || Jñāne.6.338 || He kāĵa kīra nirvāṇa | parī āṇikahī je kāhī sādhāraṇa | teṁhī adhikārāche voḍaveviṇa | kāya siddhī ĵāya || Jñāne.6.339 || Pai yogyatā je mhaṇije | te prāptīchi adhīna jāṇije | kā je yogya hoūni kīje | te āraṁbhile phaḷe || Jñāne.6.340 || Tarī taisī etha kāhī | sāviyāchi keṇī nāhī | āṇi yogyatechī kāī | khāṇī ase || Jñāne.6.341 || Nāveka virakta | ĵāhalā dehadharmī niyata | tarī tochi navhe vyavasthita | adhikāriyā || Jñāne.6.342 || Yetulāliye āyaṇīmājivaḍe | yogyapaṇa tūṅteṅhī ĵoḍe | aise prasaṅge sāṅkaḍe | pheḍile tayāche || Jñāne.6.343 || [Chūrṇikā] Maga mhaṇe Pārthā | te he aisī vyavasthā | aniyatāsi sarvathā | yogyatā nāhī || Jñāne.6.344 ||</p>
<p>Nātyashnatastu yogo’sti na chaikāntamanashnataḥ | na chātiswapnashīlasya jāgrato naiva chārjuna || Bha.Gī.6.16 ||</p>
<p>[Nātyashnatastu yogo’sti] Ĵo rasaneṅdriyāĉhā aṅkilā | [na chātiswapnashīlasya] kā nidresi jīve vikalā | to nāhī etha mhaṇitalā | adhikāriyā || Jñāne.6.345 || [Na chaikāntamanashnataḥ] Athavā āgrahāchiye bāṅdoḍī | kṣhudhā truṣhā koṅḍī | āhārāte toḍī | mārūniyā || Jñāne.6.346 || [Jāgrato naiva chārjuna] Nidrechiyā vāṭā na vache | aisā druḍhivecheni avataraṇe nāche | te sharīrachi navhe tayāche | maga yoga kavaṇāchā || Jñāne.6.347 || Mhaṇoni atishaye viṣhaya sevāvā | aisā bodha nohāvā | kā sarvathā nirodhāvā | heṅhī nako || Jñāne.6.348 ||</p>
<p>Yuktāhāravihārasya yuktacheṣhṭasya karmasu | yuktaswapnāvabodhasya yogo bhavati duḥ(hu)khahā || Bha.Gī.6.17 ||</p>
<p>[Yuktāhāravihārasya] Āhāra tarī sevije | parī yuktīcheni māpe mavije | [yuktacheṣhṭasya karmasu] kriyājāta ācharije | tayāchi sthiti || Jñāne.6.349 || Māpitalā bola bolije | mitaliyā pāulī chālije | [yuktaswapnāvabodhasya] nidrehī māna dīje | avasare eke || Jñāne.6.350 || Jāgaṇe ĵarī ĵāhale | tarī vhāve te mitale | yetuleni dhātusāmya saṅchale | asela sukha || Jñāne.6.351 || [Yogo bhavati duḥ(hu)khahā] Aise yuktīcheni hāte | jai iṅdriyā vopije bhāte | tai saṅtoṣhāsī vāḍhate | manachi karī || Jñāne.6.352 ||</p>
<p>Yadā viniyataṁ(ñ) chittamātmanyevāvatiṣhṭhate | niḥ(hi)spruhaḥ(s) sarvakāmeebhyo yukta ityuchyate tadā || Bha.Gī.6.18 ||</p>
<p>[Yadā viniyataṁ(ñ) chittaṁ] Bāhera yuktīchī mudrā paḍe | tava āṅta āṅta sukha vāḍhe | tethe sahaĵeṅchi yoga ghaḍe | nābhyāsitā || Jñāne.6.353 || [Niḥ(hi)spruhaḥ(s) sarvakāmebhyaḥ] Jaise bhāgyāchiye bhaḍase | udyamācheni miṣhe | maga samruddhijāta āpaise | ghara righe || Jñāne.6.354 || [Ātmanyevāvatiṣhṭhate] Taisā yuktimaṅta kautuke | abhyāsāchiyā moharā ṭhāke | āṇi ātmasiddhīchi pike | anubhava tayāĉhā || Jñāne.6.355 || [Yukta ityuchyate tadā] Mhaṇoni yukti he Pāṅḍavā | ghaḍe jayā sadaivā | to apavargīṅchiye rāṇivā | aḷaṅkarije || Jñāne.6.356 ||</p>
<p>Yathā dīpo nivātastho neṅggate sopamā smrutā | yogino yatachittasya yuñjato yogamātmanaḥ || Bha.Gī.6.19 ||</p>
<p>[Yogina iti] Yukti yogāche āṅga pāve | aise prayāga jetha hoya barave | tetha kṣhetranyāse sthirāve | mānasa jayāche || Jñāne.6.357 || [Yatheti] Tayāte yogayukta tū mhaṇa | heṁhī prasaṅge ĵāṇa | te dīpāche upalakṣhaṇa | nirvātīchiyā || Jñāne.6.358 || [Yogina ityardhasya spaṣhṭatwāduttarashlokachūrṇikāyāmevaitadbhāvārtho jñeyaḥ] Ātā tuĵhe manogata jāṇonī | kāhī eka āmhī mhaṇonī | te nike chitta deūnī | parisāve gā || Jñāne.6.359 || Tū prāptīchī ĉhāḍa vāhasī | parī abhyāsī dakṣha na hosī | te sāṅga pā kā bihasī | duvāḍapaṇe || Jñāne.6.360 || Tarī Pārthā he ĵhaṇe | sāyāsa gheshī ho mane | vāyā bāgūla iye durjane | iṅdriye karitī || Jñāne.6.361 || Pāhe pā āyuṣhyāte aḍhaḷa karī | je sarate jīvita vārī | tayā auṣhadhāte vairī | kāya jivhā na mhaṇe || Jñāne.6.362 || Aise hitāsi je je nike | te sadāchi yā iṅdriyā dukhe | yerhavī sope yogāsārikhe | kāhī āhe || Jñāne.6.363 ||</p>
<p>Yatroparamate chittaṁ(n) niruddhaṁ yogasevayā | yatra chaivātmanātmānaṁ pashyannātmani tuṣhyati || Bha.Gī.6.20 || Sukhamātyantikaṁ yattadbuddhigrahyamatīndriyam | vetti yatra na chaivāyaṁ sthitashchalati tattwataḥ || Bha.Gī.6.21 ||</p>
<p>[Niruddhaṁ yogasevayā] Mhaṇoni āsanāchiyā gāḍhikā | ĵo āmhī abhyāsa sāṅgitalā nikā | teṇe hoīla tarī ho kā | nirodha yayā || Jñāne.6.364 || [Yatroparamate chittaṁ] Yerhavī tarī yeṇe yoge | jai iṅdriyā viṅdāṇa lāge | tai chitta bheṭo rige | āpaṇapeyā || Jñāne.6.365 || [Yatra chaivātmanātmānaṁ pashyannātmani] Paratoni pāṭhimore ṭhāke | āṇi āpaṇiyāte āpaṇa dekhe | dekhatakheṁvo voḷakhe | mhaṇe tattwa he mī || Jñāne.6.366 || [Tuṣhyati] Tiye voḷakhīchi sarise | sukhāchiyā sāmrājyī baise | [sukhamātyantikaṁ yattadbuddhigrahyaṁ] maga āpaṇapā samarase | vironi ĵāya || Jñāne.6.367 || [Vetti yatra na chaivāyaṁ] Jayāparate āṇika nāhī | [atīndriyaṁ] jayāte iṅdriye neṇatī kaṁhī | [sthitashchalati tattwataḥ] te āpaṇachi āpuliyā ṭhāyī | hoūna ṭhāke || Jñāne.6.368 ||</p>
<p>Yaṁ labdhwā chāparaṁ lābhaṁ manyate nādhikaṁ(n) tataḥ | yasminsthito na duḥ(hu)khena guruṇāpi vichālyate || Bha.Gī.6.22 ||</p>
<p>[Yamiti] Maga merūpāsūni thore | deha duḥkhācheni ḍoṅgare | dāṭiĵo pā parī bhāre | chitta na dāṭe || Jñāne.6.369 || Kā shastre varī toḍiliyā | deha agnīmāji paḍaliyā | chitta mahāsukhī pahuḍaliyā | chevo na ye || Jñāne.6.370 || [Yasminniti] Aise āpaṇapā rigoni ṭhāye | maga dehāchī vāsa na pāhe | āṇikachi sukha hoūni jāye | mhaṇūni visare || Jñāne.6.371 ||</p>
<p>Taṁ vidyād duḥ(hu)khasaṁyogaviyogaṁ yogasañjñitam | sa nishchayena yoktavyo yogo’nirviṇṇachetasā || Bha.Gī.6.23 ||</p>
<p>[Taṁ vidyāditi] Jayā sukhāchiyā goḍī | mana ārtīchī sechi soḍī | saṅsārāche toḍī | guṅtale je || Jñāne.6.372 || Je yogāchī barava | saṅtoṣhāchī rāṇiva | jñānāchī jāṇiva | jayālāgī || Jñāne.6.373 || [Sa nishchayeneti] Te abhyāsileni yoge | sāvayava dekhāve lāge | dekhile tarī āṅge | hoijela gā || Jñāne.6.374 ||</p>
<p>Saṅgkalpaprabhavānkāmānstyaktwā sarvānasheṣhataḥ | manasaivendriyagramaṁ viniyamya samantataḥ || Bha.Gī.6.24 ||</p>
<p>[Saṅgkalpaprabhavāniti] Tarī tochi yoga bāpā | eke parī āhe sopā | ĵarī putrashoka saṅkalpā | dākhavije || Jñāne.6.375 || [Manasaiveti] Hā viṣhayāte nimāliyā āike | iṅdriye nemāchiyā dhāraṇī dekhe | tarī hiye ghālūni muke | jīvitwāsī || Jñāne.6.376 || Aise vairāgya he karī | tarī saṅkalpāchī sare vārī | sukhe dhrutīchiyā dhavaḷārī | buddhi nāṅde || Jñāne.6.377 ||</p>
<p>Shanaiḥ(sh) shanairuparamed buddhyā dhrutigruhītayā | ātmasaṁsthaṁ manaḥ(kh) krutwā na kiñchidapi chintayet || Bha.Gī.6.25 || Yato yato nishcharati manashchañchalamasthiram | tatastato niyamyaidātmanyeva vashaṁ(n) nayet || Bha.Gī.6.26 ||</p>
<p>[Buddhyā dhrutigruhītayā] Buddhi dhairyā hoya vasauṭā | tarī manāte anubhavāchiyā vāṭā | [shanairiti] haḷu haḷu āṇūni karī pratiṣhṭhā | ātmabhuvanī || Jñāne.6.378 || Yāhī eke parī | prāpti āhe vichārī | he na ṭhake tarī sopārī | āṇika aike || Jñāne.6.379 || [Ātmasaṁsthamiti pūrvashlokasthaṁ] Ātā niyamachi hā ekalā | jīve karāvā āpulā | jaisā krutanishchayāchiyā bolā | bāherā nohe || Jñāne.6.380 || [Yata iti] Ĵarī yetuleni chitta sthirāve | tarī kājā āle swabhāve | nāhī tarī ghālāve | mokalunī || Jñāne.6.381 || [Tata iti] Maga mokalile jetha jāīla | tethūni niyamūchi gheūni yeīla | aiseni sthairyāchī hoīla | savechi yayā || Jñāne.6.382 ||</p>
<p>Prashāntamanasaṁ hyenaṁ yoginaṁ sukhamuttamam | upaiti shāntarajasaṁ brahmabhūtamakalmaṣham || Bha.Gī.6.27 ||</p>
<p>[Upaiti shāntarajasamiti] Pāṭhī ketuleni eke veḷe | tayā sthairyācheni meḷe | ātmaswarūpā javaḷe | yeīla sahaĵe || Jñāne.6.383 || Tayāte dekhoni āṅgā ghaḍela | tetha adwaitī dwaita buḍela | āṇi aikyateje ughaḍela | trailokya he || Jñāne.6.384 || ĀKāshī dise dusare | te abhra jai vire | tai gaganachi kā bhare | vishwa jaise || Jñāne.6.385 || [Prashānteti] Taise chitta layā jāye | āṇi chaitanyachi āghave hoye | aisī prāpti sukhopāye | āhe yeṇe || Jñāne.6.386 ||</p>
<p>Yuñjannevaṁ sadātmānaṁ yogī vigatakalmaṣhaḥ | sukhena brahmasaṁsparshamatyantaṁ sukhamashnute || Bha.Gī.6.28 ||</p>
<p>[Yuñjanniti] Yā sopayā yogasthitī | ukala dekhilā gā bahutī | saṅkalpāchiyā saṁpattī | rusoniyā || Jñāne.6.387 || [Sukhena brahmasaṁsparshaṁ] Te sukhācheni sāṅgāte | āle parabrahmā āṅtaute | tetha lavaṇa jaise jaḷāte | sāṅḍū neṇe || Jñāne.6.388 || [Atyantaṁ sukhamashnute] Taise hoya tiye meḷī | maga sāmarasyāchiyā rāuḷī | mahāsukhāchī divāḷī | jageṅsī dise || Jñāne.6.389 || Aise āpale pāyavarī | chālije āpule pāṭhīvarī | [chūrṇikā] he Pārthā nāgave tarī | āna aike || Jñāne.6.390 ||</p>
<p>Sarvabhūtasthamātmānaṁ sarvabhūtāni chātmani | īkṣhate yogayuktātmā sarvatra samadarshanaḥ || Bha.Gī.6.29 || Yo māṁ pashyati sarvatra sarvaṁ(ñ) cha mayi pashyati | tasyāhaṁ(n) na praṇashyāmi sa cha me na praṇashyati || Bha.Gī.6.30 ||</p>
<p>[Sarvabhūtasthamiti] Tarī mī tava sakaḷa dehī | ase etha vichāra nāhī | āṇi taiseṅchi mājhyā ṭhāyī | sakaḷa ase || Jñāne.6.391 || He aiseṅchi saṅchale | [īkṣhate] paraspare misaḷale | buddhī ghepe etule | hoāve gā || Jñāne.6.392 || [Yogayuktātmā sarvatra samadarshanaḥ] Yerhavī tarī Arjunā | ĵo ekavaṭaliyā bhāvanā | sarvabhūtī abhinnā | māte bhaje || Jñāne.6.393 || Bhūtāṅcheni anekapaṇe | aneka nohe aṅtaḥkaraṇe | kevaḷa ekatwachi māĵhe ĵāṇe | sarvatra ĵo || Jñāne.6.394 || [Tasyāhamiti] Maga to eka hā miyā | bolatā disatase vāyā | yerhavī na bolije tarī dhanaṅjayā | to mīchi āhe || Jñāne.6.395 || [Yo māṁ pashyati] Dīpā āṇi prakāshā | ekavaṅkīchā pāḍa jaisā | to mājhyā ṭhāyī taisā | mī tayāmājī || Jñāne.6.396 || Jaisā udakācheni āyuṣhye rasa | kā gaganācheni māne avakāsha | taisā māĵheni rūpe rūpasa | puruṣha to gā || Jñāne.6.397 ||</p>
<p>Sarvabhūtasthitaṁ yo māṁ bhajatyekatwamāsthitaḥ | sarvathā vartamāno’pi sa yogī mayi vartate || Bha.Gī.6.31 ||</p>
<p>[Sarvabhūtasthitamiti] Jeṇe aikyāchiye diṭhī | sarvatra mātechi kirīṭī | dekhilā jaisā paṭī | taṅtu eka || Jñāne.6.398 || Kā swarūpe tarī bahute āhātī | parī taisī sonī bahuve na hotī | aisī aikyāchaḷāchī sthitī | kelī jeṇe || Jñāne.6.399 || Nā tarī vrukṣhāṅchī pāne jetulī | tetulī rope nāhī lāvilī | aisī adwaitadivase pāhalī | rātrī jayā || Jñāne.6.400 || [Sarvatheti] To paṅchātmakī sāpaḍe | tarī maga sāṅga pā kaiseni aḍe | to pratītīcheni pāḍe | majasī tuke || Jñāne.6.401 || Māĵhe vyāpakapaṇa āghave | gavasale tayācheni anubhave | tarī na mhaṇatā swabhāve | vyāpaka jāhālā || Jñāne.6.402 || Ātā sharīrī tarī āhe | parī sharīrāchā to nohe | aise bolavarī hoye | te karū ye || Jñāne.6.403 ||</p>
<p>Ātmaupamyena sarvatra samaṁ pashyati yo’rjuna | sukhaṁ vā yadi vā duḥ(hu)khaṁ sa yogī paramo mataḥ || Bha.Gī.6.32 ||</p>
<p>[Ātmaupamyena sarvatra] Mhaṇoni aso te visheṣhe | athavā āpaṇapeṁyāsārikhe | ĵo charāchara dekhe | akhaṅḍita || Jñāne.6.404 || [Sukhaṁ vā yadi vā duḥ(hu)khaṁ] Sukhaduḥkhādi varme | kā shubhāshubhe karme | donī aisī manodharme | neṇechi ĵo || Jñāne.6.405 || He samaviṣhama bhāva | āṇikahī vichitra je sarva | te mānī jaise avayava | āpule hotī || Jñāne.6.406 || [Samaṁ pashyati yo’rjuna] He ekaika kāya sāṅgāve | jayā trailokyachi āghave | mī aise swabhāve | bodhā āle || Jñāne.6.407 || [Sa yogī paramo mataḥ] Tayāhī deha eka kī āthī | laukikī sukhaduḥkhī tayāte mhaṇatī | parī āmhāte aisī pratītī | parabrahmachi hā || Jñāne.6.408 || Mhaṇoni āpaṇapā vishwa dekhije | āṇi āpaṇa vishwa hoije | aise sāmyachi eka upāsije | Pāṅḍavā gā || Jñāne.6.409 || He tūte bahutī prasaṅgī | āmhī mhaṇo yāchilāgī | je sāmyāparautī jagī | prāpti nāhī || Jñāne.6.410 ||</p>
<p>Arjuna uvācha - Yo’yaṁ yogastwayā proktaḥ(s) sāmyena Madhusūdana | etasyāhaṁ(n) na pashyāmi chañchalatwātsthitiṁ sthirām || Bha.Gī.6.33 || Chañchalaṁ hi manaḥ(kh) Kriṣhṇa pramāthi balavaddruḍham | tasyāhaṁ(n) nigrahaṁ manye vāyoriva suduṣhkaram || Bha.Gī.6.34 ||</p>
<p>[Arjuna uvācha - yo’yaṁ yogastwayā proktaḥ] Tava Arjun mhaṇe devā | tumhī sāṅgā kīra āmuchiyā kaṇavā | [etasyāhaṁ(n) na pashyāmi] parī na puro jī swabhāvā | manāchiyā || Jñāne.6.411 || He mana kaise kevaḍhe | aise pāho mhaṇo tarī na sāpaḍe | [chañchalatwātsthitiṁ sthirāṁ] yerhavī rāhaṭāvayā thoḍe | trailokya yayā || Jñāne.6.412 || [Chañchala hi manaḥ(kh) Kriṣhṇa] Mhaṇoni aise kaise ghaḍela | je markaṭa samādhī yeīla | [vāyoriva suduṣhkaraṁ] kā rāhā mhaṇitaliyā rāhela | mahāvāta || Jñāne.6.413 || [Pramāthi] Je buddhīte saḷī | [balavat] nishchayāte ṭāḷī | [druḍhaṁ] dhairyeṁsī hātaphaḷī | miḷaūni ĵāya || Jñāne.6.414 || Je vivekāte bhulavī | saṅtoṣhāsī ĉhāḍa lāvī | baisije tarī hiṅḍavī | dāhī dishā || Jñāne.6.415 || [Tasyāhaṁ(n) nigrahaṁ manye] Je nirodhale ghe uvāvo | jayā saṁyamachi hoya sāvāvo | te mana āpulā swabhāvo | sāṅḍīla kāī || Jñāne.6.416 || Mhaṇoni mana eka nishchaḷa rāhela | [sāmyena Madhusūdana] maga āmhāṁsi sāmya hoīla | he visheṣheṅhī na ghaḍela | yāchilāgī || Jñāne.6.417 ||</p>
<p>Shrībhagavānuvācha - Asaṁshayaṁ mahābāho mano durnigrahaṁ(ñ) chalam | abhyāsena tu Kaunteya vairāgyeṇa cha gruhyate || Bha.Gī.6.35 ||</p>
<p>[Shrībhagavānuvācha - asaṁshayamiti] Tava ShreeKriṣhṇa mhaṇatī sāchachi | bolata āhāsi te taiseṅchi | yayā manāchā kīra chapaḷachi | swabhāvo gā || Jñāne.6.418 || [Abhyāseneti] Parī vairāgyācheni ādhāre | ĵarī lāvile abhyāsāchiye mohare | tarī ketuleni eke avasare | sthirāvela || Jñāne.6.419 || Kā je yayā manāche eka nike | je dakhile goḍīchiyā ṭhāyā soke | mhaṇoni anubhavasukhachi kavatike | dāvīta jāije || Jñāne.6.420 ||</p>
<p>Asaṁyatātmanā yogo duṣhprāpa iti me matiḥ(hi) | vashyātmanā tu yatatā shakyo’vāptumupāyataḥ || Bha.Gī.6.36 ||</p>
<p>[Asaṁyatātmaneti] Yerhavī virakti jayāṅsi nāhī | je abhyāsī na righatī kaṁhī | tayā nākaḷe he āmhīhī | na manū kāyī || Jñāne.6.421 || Parī yamaniyamāṅchiyā vāṭā na vachije | kaṁhī vairāgyāchī se na karije | kevaḷa viṣhayajaḷī ṭhākije | buḍī deūna || Jñāne.6.422 || Yayā jāliyā mānasā kaṁhī | yuktīchī kāṁbī lāgalī nāhī | tarī nishchaḷa hoīla kāī | kaiseni sāṅge || Jñāne.6.423 || Mhaṇoni manāchā nigraha hoye | aisā upāya ĵo āhe | to āraṁbhī maga nohe | kaisā pāho || Jñāne.6.424 || [Vashyātmaneti] Tarī yogasādhana jituke | te avaghechi kāya laṭike | pari āpaṇayā abhyāse na ṭhake | hechi mhaṇe || Jñāne.6.425 || Āṅgī yogāche hoya baḷa | tari mana ketule chapaḷa | kāya mahadādi he sakaḷa | āpu nohe || Jñāne.6.426 || Tetha Arjun mhaṇe nike | devo bolatī te na chuke | sāchachi yogabaḷeṅsī na tuke | manobaḷa || Jñāne.6.427 || Tari tochi yoga kaisā kevi jāṇo | āmhī yetule divasa yāchī mātuhī neṇo | mhaṇoni manāte jī mhaṇo | anāvara || Jñāne.6.428 || Hā ātā āghaveyā janmā | tuĵheni prasāde puruṣhottamā | yogaparichaya āmhā | ĵāhalā ājī || Jñāne.6.429 ||</p>
<p>Arjuna uvācha - Ayatiḥ(sh) shraddhayopeto yogāchchalitamānasaḥ | aprāpya yogasaṁ(ṅ)siddhiṁ(ṅ) kāṁ(ṅ) gatiṁ(ṅ) Kriṣhṇa gachchhati || Bha.Gī.6.37 || Kachchinnobhayavibhraṣhṭashchhinnābhramiva nashyati | apratiṣhṭho mahābāho vimūḍho bramhaṇaḥ(ph) pathi || Bha.Gī.6.38 || Etanme saṁ(ṅ)shayaṁ(ṅ) Kriṣhṇa chhettumarhasyasheṣhataḥ | twadanyaḥ(s) saṁ(ñ)shayasyāsya chhettā na hyupapadyate || Bha.Gī.6.39 ||</p>
<p>[Arjuna uvācha - etanme saṁ(ṅ)shayaṁ(ṅ) Kriṣhṇeti] Parī āṇīka eka gosāṁviyā | maĵa saṁshaya ase sāviyā | [twadanya iti] to tūṁvāṅchūni pheḍāvayā | samartha nāhī || Jñāne.6.430 || [Ayatiriti] Mhaṇoni sāṅge Shreegoviṅdā | kavaṇa eka mokṣhapadā | jhoṁbata hotā shraddhā | upāyeṁviṇa || Jñāne.6.431 || [Vimūḍho bramhaṇaḥ(ph) pathi] Iṅdriyagramoni nigālā | āsthechiye vāṭā lāgalā | ātmasiddhīchiyā puḍhilā | nagarā yāvayā || Jñāne.6.432 || [Aprāpya yogasaṁsiddhiṁ] Tava ātmasiddhi na ṭhakechi | [apratiṣhṭho mahābāho] āṇi māgute na yevavechi | [nashyati] aisā astu gelā māĵhārīṅchi | āyuṣhyaBhānu || Jñāne.6.433 || [Chhinnābhramiveti] Jaise akāḷī ābhāḷa | aḷumāḷa sapātaḷa | vipāye āle kevaḷa | vase nā varṣhe || Jñāne.6.434 || [Kachchinnobhayavibhraṣhṭaḥ] Taisī donhī durāvalī | je prāptī tava alaga ṭhelī | āṇi aprāptihī sāṅḍavalī | shraddhā tayā || Jñāne.6.435 || Aisā dohoṁlā aṅtaralā kā jī | [yogāchchalitamānasaḥ] ĵo shraddhechyā samājī | buḍālā tayā ho jī | kavaṇa gati || Jñāne.6.436 ||</p>
<p>Shrībhagavānuvācha - Pārth naiveha nāmutra vināshastasya vidyate | na hi kalyāṇakrutkashchiddurgatiṁ(n) tāta gachchhati || Bha.Gī.6.40 ||</p>
<p>[Shrībhagavānuvācha - Pārtha] Tava ShreeKriṣhṇa mhaṇatī Pārthā | [na hi kalyāṇakruditi] jayā mokṣhasukhī āsthā | tayā mokṣhāvāṅchūni anyathā | gati āhe gā || Jñāne.6.437 || [Naiveha nāmutra vināshastasya vidyate] Parī etule hechi eka ghaḍe | je māĵhārī visāvāve paḍe | teṁhī parī aiseni suravāḍe | ĵo devā nāhī || Jñāne.6.438 || [Ayaṁ bhāvaḥ] Yerhavī abhyāsāchā uchalatā | pāulī ĵarī ĉhālatā | tarī divasā ādhī ṭhākatā | sohaṁsiddhīte || Jñāne.6.439 || Parī tetulā vega navhechi | mhaṇaūni visāvā tarī nikāchi | pāṭhī mokṣha tava taisāchi | ṭhevilā ase || Jñāne.6.440 ||</p>
<p>Prāpya puṇyakrutāṁ lokānuṣhitwā shāshwatīḥ(s) samāḥ(hā) | shuchīnāṁ Shreematāṁ(ṅ) gehe yogabhraṣhṭo’bhijāyate || Bha.Gī.6.41 ||</p>
<p>[Prāpya puṇyakrutāmiti] Aike kavatika he kaise | je shatamakhā loka sāyāse | te to pāve anāyāse | kaivalyakāma || Jñāne.6.441 || Maga tethiṅche je amogha | alaukika bhoga | bhogitāṁhī sāṅga | kāṅṭāḷe mana || Jñāne.6.442 || Hā aṅtarāya avachitā | kā voḍhavalā Shreebhagavaṅtā | divibhoga bhogitā | anutāpī nitya || Jñāne.6.443 || [Shuchīnāmiti] Pāṭhī janme saṁsārī | parī sakala dharmāṅchiyā māherī | lāṁbā ugave āgarī | vibhavashriyechā || Jñāne.6.444 || Jayāte nītipaṅthe chālije | satyadhūta bolije | dekhāve te dekhije | shāstradruṣhṭī || Jñāne.6.445 || Veda to jāgeshwaru | jayā vyavasāya nijāchāru | sārāsāravichāru | maṅtrī jayā || Jñāne.6.446 || Jayāchyā kuḷī chiṅtā | jālī īshwarāchī pativratā | jayāte gruhadevatā | ādi rhuddhi || Jñāne.6.447 || Aisī nijapuṇyāchī ĵoḍī | vāḍhinnalī sarvasukhāchī kuḷavāḍī | tiye janme to suravāḍī | yogachyuta || Jñāne.6.448 ||</p>
<p>Athavā yogināmeva kule bhavati dhīmatām | etaddhi durlabhataraṁ loke janma yadīdrusham || Bha.Gī.6.42 || Tatra taṁ buddhisaṁyogaṁ labhate paurvadehikam | yatate cha tato bhūyaḥ(s) saṁ(ṅ)siddhau kurunandana || Bha.Gī.6.43 ||</p>
<p>[Athavā yogināmiti] Athavā jñānāgnihotrī | je parabrahmashrotrī | mahāsukhakṣhetrī | ādivaṅta || Jñāne.6.449 || Je siddhāṅtāchiyā siṅhāsanī | rājya karitī tribhuvanī | je kūjatī kokila vanī | saṅtoṣhāchyā || Jñāne.6.450 || Je vivekadrumāche muḷī | baisale āhāti nitya phaḷī | tayā yogiyāṅchiyā kuḷī | janma pāve || Jñāne.6.451 || Moṭakī dehākruti umaṭe | [tatra taṁ buddhisaṁyogamiti] āṇi nijajñānāchī pāhāṅṭa phuṭe | sūryāpuḍhe pragaṭe | prakāsha jaisā || Jñāne.6.452 || Taisī dashechī vāṭa na pāhatā | vayasechiyā gāṅvā na yetā | bāḷapaṇīṅcha sarvajñatā | varī tayāte || Jñāne.6.453 || [Yatate cha tata iti] Tiye siddhaprajñecheni lābhe | manachi sāraswate dubhe | maga sakala shāstre swayaṁbhe | nighatī mukhe || Jñāne.6.454 || [Etaddhi durlabhataramiti] Aise je janma | jayālāgī deva sakāma | swargī ṭhele japa homa | karitī sadā || Jñāne.6.455 || Amarī bhāṭa hoije | maga mrutyulokāte vānije | aise janma Pārthā gā je | te to pāve || Jñāne.6.456 ||</p>
<p>Pūrvābhyāsena tenaiva hriyate hyavasho’pi saḥ | jijñāsurapi yogasya shabdabrahmātivartate || Bha.Gī.6.44 ||</p>
<p>[Pūrvābhyāsena tenaiva] Āṇi māgīla je sadbuddhi | jetha jīvitwā jāhālī hotī avadhi | maga techi puḍhatī niravadhi | navī lāhe || Jñāne.6.457 || Tetha sadaivā āṇi pāyāḷā | varī divyāṅjana hoya ḍoḷā | maga dekhe jaisī avalīḷā | pātāḷadhane || Jñāne.6.458 || [Shabdabrahmātivartate] Taise durbheda je abhiprāya | kā gurugamya hana ṭhāya | tetha saṅsarevīṇa ĵāya | buddhi tayāchī || Jñāne.6.459 || [Hriyate hyavasho’pi saḥ] Baḷiye iṅdriye yetī manā | mana ekavaṭe pavanā | pavana sahaĵe gaganā | miḷoṅchi lāge || Jñāne.6.460 || Aise neṇo kāya āpaise | tayātechi kīje abhyāse | samādhi ghara puse | mānasāche || Jñāne.6.461 || [Jijñāsurapi yogasya] Jāṇije yogapīṭhīṅchā bhairava | kāya hā āraṅbhabharechā gaurava | kī vairāgyasiddhīchā anubhava | rūpā ālā || Jñāne.6.462 || Hā saṁsāra umāṇite māpa | kā aṣhṭāṅgasāmagrīche dwīpa | jaise parimaḷeṅchi dharije rūpa | chaṅdanāche || Jñāne.6.463 || Taisā saṅtoṣhāchā kāya ghaḍilā | kī siddhibhāṅḍārīṅhuni kāḍhilā | dise teṇeṁmāne rūḍhalā | sādhakadashe || Jñāne.6.464 ||</p>
<p>Prayatnādyatamānastu yogī saṁshuddhakilbiṣhaḥ | anekajanmasaṁsiddhastato yāti parāṁ(ṅ) gatim || Bha.Gī.6.45 ||</p>
<p>[Prayatnādyatamānastu] Je varṣhashatāṅchiyā koḍī | janmasahasrāṅchiyā āḍī | laṅghitā pātalā thaḍī | ātmasiddhīchī || Jñāne.6.465 || Mhaṇoni sādhanajāta āghave | anusare tayā swabhāve | [yogī] maga āyatiye baise rāṇive | vivekāchiye || Jñāne.6.466 || Pāṭhī vichāritayā vegā | to vivekahī ṭhāke māgā | maga avichāraṇīya te āṅgā | ghaḍoni ĵāya || Jñāne.6.467 || [Saṁshuddhakilbiṣhaḥ] Tetha manāche mehuḍe vire | pavanāche pavanapaṇa sare | āpaṇapā āpaṇa mure | ākāshahī || Jñāne.6.468 || Praṇavāchā māthā buḍe | yetuleni anirvāchya sukha ĵoḍe | mhaṇoni ādhīṅchi bola bahuḍe | tayālāgī || Jñāne.6.469 || Aisī brahmīṅchī sthitī | je sakaḷā gatīṅsī gatī | tayā amūrtīchī mūrtī | hoūni ṭhāke || Jñāne.6.470 || [Anekajanmasaṁsiddhaḥ] Teṇe bahutī janmī māgilī | vikṣhepāṅchī pāṇivaḷe jhāḍilī | mhaṇoni upaĵatakhevo buḍālī | lagnaghaṭikā || Jñāne.6.471 || [Tato yāti parāṁ(ṅ) gatiṁ] Āṇi tadrūpatesī sulagna | lāgoni ṭhele abhinna | jaise lopale abhra gagana | hoūni ṭhāke || Jñāne.6.472 || Taise vishwa jetha hoye | māgaute jetha layā jāye | te vidyamāneṅchi dehe | ĵāhalā to gā || Jñāne.6.473 ||</p>
<p>Tapaswibhyo’dhiko yogī jñānibhyo’pi mato’dhikaḥ | karmibhyashchādhiko yogī tasmādyogī bhavārjuna || Bha.Gī.6.46 ||</p>
<p>[Karmibhyashchādhiko yogī] Jayā lābhāchiyā āshā | karūni dhairyabāhūchā bharaṁvasā | ghālīta ṣhaṭkarmāṅchā dhārasā | karmaniṣhṭha || Jñāne.6.474 || [Jñānibhyo’pi mato’dhikaḥ] Kā jiye eka vastulāgī | bāṇoni jñānāchī vajrāṅgī | ĵuṅĵhata prapaṅcheṁsī samaraṅgī | jñāniye gā || Jñāne.6.475 || [Tapaswibhyo’dhiko yogī] Athavā nilāge nisaraḍā | tapodurgāchā āḍakaḍā | jhoṅbatī tapiye chāḍā | jayāchiyā || Jñāne.6.476 || Je bhajatiyā bhajya | yājñikāṅche yājya | eva je pūjya | sakaḷā sadā || Jñāne.6.477 || Techi to āpaṇa | swaye jāhālā nirvāṇa | je sādhakāṅche kāraṇa | siddha tattwa || Jñāne.6.478 || Mhaṇoni karmaniṣhṭhā vaṅdya | to jñāniyāṁsi vedya | tāpasāṅchā ādya | taponātha || Jñāne.6.479 || Pai jīvaparamātmasaṅgamā | jayāche yeṇe ĵāhāle manodharmā | to sharīrīchi parī mahimā | aisī pāve || Jñāne.6.480 || [Tasmādyogī bhavārjuna] Mhaṇoni yākāraṇe | tūte mī sadā mhaṇe | yogī hoī aṅtaḥkaraṇe | Paṅḍukumarā || Jñāne.6.481 ||</p>
<p>Yogināmapi sarveṣhāṁ madgatenāntarātmanā | shraddhāvānbhajate yo māṁ sa me yuktatamo mataḥ || Bha.Gī.6.47 || Oṁ tatsaditi ShreemadBhagawadgītāsūpaniṣhatsu brahmavidyāyāṁ yogashāstre ShreeKriṣhṇārjunasaṁ(n)vādeabhyāsayogo nāma ṣhaṣhṭo’dhyāyaḥ || Bha.Gī.6.puṣhpikā ||</p>
<p>[Yogināmapīti] Agā yogī ĵo mhaṇije | to devāchā deva jāṇije | āṇi sukhasarvaswa māĵhe | chaitanya to || Jñāne.6.482 || [Shraddhāvānbhajate yo māṁ] Tetha bhajatā bhajana bhajāve | he bhaktisādhana je āghave | to mīchi jāhālo anubhave | akhaṅḍita || Jñāne.6.483 || [Sa me yuktatamo mataḥ] Maga tayā āhmā prītīche | swarūpa bolī nirvache | aise navhe gā to sāche | Subhadrāpatī || Jñāne.6.484 || Tayā ekavaṭaliyā premā | ĵarī pāḍe pāhije upamā | tarī mī deha to ātmā | hechi hoya || Jñāne.6.485 || Aise bhaktachakorachaṅdre | bolile guṇasamudre | tribhuvanaikanareṅdre | Saṅjay mhaṇe || Jñāne.6.486 || Tetha ādīpāsūni Pārthā | aikije aisīchi āsthā | duṇāvalī he yadunāthā | bhāvo sarale || Jñāne.6.487 || Kī sāviyāchi manī saṅtoṣhalā | je bolā ārisā ĵoḍalā | teṇe harikhe ātā upalavalā | nirūpīla || Jñāne.6.488 || To prasaṅga āhe phuḍā | jetha shāṅta disela ughaḍā | to pālavijela muḍā | prameyabījāchā || Jñāne.6.489 || Je sāttwikācheni vaḍape | gele ādhyātmika kharape | sahaĵe niḍārale vāphe | chaturachittāche || Jñāne.6.490 || Varī avadhānāchā vāphasā | lādhalā sonayāaisā | mhaṇoni perāvayā dhivasā | Shreenivruttīsī || Jñāne.6.491 || Jñānadeva mhaṇe mī chāḍe | sadgurūṅnī kele koḍe | māthā hāta ṭhevilā te phuḍe | bījachi vāile || Jñāne.6.492 || Mhaṇaūni yeṇe mukhe je je nige | te saṅtāṅchyā hrudayī sāchechi lāge | he aso sāṅgo Shreeraṅge | bolile je || Jñāne.6.493 || Parī te manāchyā kānī aikāve | bola buddhīchyā ḍoḷā dekhāve | he sāṭovāṭī āghave | chittāchiyā || Jñāne.6.494 || Avadhānācheni hāte | neyāve hrudayāāṅtaute | he rijhavīla āyaṇīte | sajjanāṅchiye || Jñāne.6.495 || He swahitāte nivavitī | pariṇāmāte jīvavitī | sukhāchī vāhatī | lākholī jīvā || Jñāne.6.496 || Ātā Arjunesī Shreemukuṅde | nāgara bolijela vinode | te voṁviyecheni prabaṅdhe | sāṅgena mī || Jñāne.6.497 ||</p>
<p>Iti ShreeJñānadevakrutāyāṁ bhāvārthadīpikāyāṁ ṣhaṣhṭho’dhyāyaḥ || 6 ||</p>
</section>
</body>
</html>
