<?xml version="1.0" encoding="UTF-8"?>
<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="en-US">
<head>
  <meta charset="utf-8" />
  <meta name="generator" content="pandoc" />
  <title>ch001.xhtml</title>
  <style>
    code{white-space: pre-wrap;}
    span.smallcaps{font-variant: small-caps;}
    span.underline{text-decoration: underline;}
    div.column{display: inline-block; vertical-align: top; width: 50%;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
  </style>
  <link rel="stylesheet" type="text/css" href="../styles/stylesheet1.css" />
</head>
<body epub:type="bodymatter">
<section id="shreejñāneshwarī-adhyay-18-transliterated" class="level1 unnumbered">
<h1 class="unnumbered">ShreeJñāneshwarī Adhyay 18 Transliterated</h1>
<p>|| ShreeJñāneshwarī || Adhyāya 18 vā</p>
<p>Jayajaya deva nirmaḷa | nijajanākhilamaṅgala | janmajarājaḷadajāḷa- | prabhaṅjana || Jñāne.18.1 || Jayajaya deva prabaḷa | vidaḷitāmaṅgaḷakuḷa | nigamāgamadrumaphaḷa | phalaprada || Jñāne.18.2 || Jayajaya deva sakaḷa | vigata-viṣhayavatsala | kalitakāḷakautūhala | kalātīta || Jñāne.18.3 || Jayajaya deva nishchaḷa | chalita-chittapānatuṅdila | jagadunmīlanāvirala | kelipriya || Jñāne.18.4 || Jayajaya deva niṣhkaḷa | sphurada-maṅdānaṅdabahaḷa | nityanirastākhilamaḷa | mūḷabhūta || Jñāne.18.5 || Jayajaya deva swaprabha | jagadaṁbudagarbhanabha | bhuvanodbhavāraṁbhastaṁbha | bhavadhwaṁsa || Jñāne.18.6 || Jayajaya deva vishuddha | avidyodyānadwirada | shamadama-madanamadabheda | dayārṇava || Jñāne.18.7 || Jayajaya devaikarūpa | atikrutakaṅdarpasarpadarpa | bhaktabhāva bhuvanadīpa | tāpāpaha || Jñāne.18.8 || Jayajaya deva adwitīya | pariṇatoparamaikapriya | nijajanajita bhajanīya | māyāgamya || Jñāne.18.9 || Jayajaya deva Shreeguro | akalpanākalpataro | swasaṁviddrumabījapraro- | haṇāvanī || Jñāne.18.10 || He kāya ekaika aise | nānāparibhāṣhāvashe | stotra karū tuĵadoṣhe | nirvisheṣhā || Jñāne.18.11 || Jihī visheṣhaṇī visheṣhije | te drushya navhe rūpa tuĵhe | he ĵāṇe mī mhaṇoni lāje | vānaṇā iṁhī || Jñāne.18.12 || Pari maryādechā sāgara | hā tavachi tayā ḍagara | jaṅva na dekhe sudhākara | udayā ālā || Jñāne.18.13 || Somakāṅta nijanirjharī | chaṅdrā arghyādika na karī | te tochi avadhārī | karavī kī jī || Jñāne.18.14 || Neṇo kaisī vasaṅtasaṅge | avachitī jhāḍāṅchī aṅge | phuṭatī tai tayāṅhī ĵoge | dharaṇe nohe || Jñāne.18.15 || Padminī ravikiraṇa | lāhe maga lāje kavaṇa | kā jaḷe shiṁvatale lavaṇa | āṅga bhule || Jñāne.18.16 || Taisā tūte jetha mī smare | tetha mīpaṇa mī visare | maga jākaḷilā ḍheṅkare | trupta jaisā || Jñāne.18.17 || Maja tuvā jī kele taise | māĵhe mīpaṇa davaḍūni deshe | stutimiṣhe pāṅchapise | bāṅdhale vāche || Jñāne.18.18 || Nā yerhavī tarī āṭhavī | rāhoni stuti jai karāvī | tai guṇāguṇī dharāvī | sarobharī kī || Jñāne.18.19 || Tarī tū jī ekarasāche liṅga | kevī karū guṇāguṇī vibhāga | motī phoḍoni sāṅdhitā chāṅga | kī taiseṅchi bhale || Jñāne.18.20 || Āṇi bāpa tū māye | iṁhī bolī nā stutī hoye | ḍiṁbhopādhika āhe | viṭāḷa tethe || Jñāne.18.21 || Jī ĵāleni pāike āle | te gosāvīpaṇa kevī bole | aise upādhī ushiṭale | kāya varṇū || Jñāne.18.22 || Jari ātmā tū ekasarā | heṁhī mhaṇatā dātārā | tarī āṅtula tū bāherā | ghāpatāsī || Jñāne.18.23 || Mhaṇūni satyachi tuĵalāgī | stutī na dekho jī jagī | maunāvāṅchūni leṇe āṅgī | susīnā mā || Jñāne.18.24 || Stutī kāhī na bolaṇe | pūjā kāhī na karaṇe | sannidhī kāhī na hoṇe | tujhyā ṭhāyī || Jñāne.18.25 || Tari jitale jaise bhulī | pise ālāpa ghālī | taise vānū te māulī | upasāhāve tuvā || Jñāne.18.26 || Ātā Gītārthāchī muktamudī | levavī mājhiye vāgvruddhī | jeṇe māne he sabhāsadī | sajjanāṅchyā || Jñāne.18.27 || Tetha mhaṇitale Shreenivruttī | nako he puḍhatapuḍhatī | parisī lohā ghruṣhṭī kitī | veḷaveḷā kīje gā || Jñāne.18.28 || Tava vinavī Jñānadev | mhaṇe ho kā jī pasāva | pari avadhāna detu deva | graṅthā ātā || Jñāne.18.29 || [Prāsādakalasharūpakatwenāṣhṭādashaṁ varṇayati] Jī Gītāratnaprāsādāchā | kaḷasa arthachiṅtāmaṇīchā | sarva Gītādarshanāchā | pāḍhāū ĵo || Jñāne.18.30 || Lokī tarī āthī aise | je durūni kaḷasa dise | āṇi bheṭīṅchi hātavase | devatechī tiye || Jñāne.18.31 || Taiseṅchi ethahī āhe | je ekechi yeṇe adhyāye | āghavāchi druṣhṭa hoye | Gītāgama hā || Jñāne.18.32 || Mī kaḷasa yāchikāraṇe | aṭharāvā adhyāya mhaṇe | uvāilā bādarāyaṇe | Gītāprāsādā || Jñāne.18.33 || Nohe kaḷasāparate kāhī | prāsādī kāma nāhī | te sāṅgatase Gītāhī | saṁpalepaṇe || Jñāne.18.34 || Vyāsa sahaĵe sūtrī baḷī | teṇe nigamaratnāchaḷī | upaniṣhadārthāchī māḷī- | mājī khāṅḍilī || Jñāne.18.35 || Tetha trivargāchā aṇuāru | āḍaū nighālā ĵo apāru | to Mahābhārataprākāru | bhoṅvatā kelā || Jñāne.18.36 || Māji ātmajñānāche ekavaṭa | daḷavāḍe jhāḍūni chokhaṭa | ghaḍile PārthaVaikuṅṭha- | saṁvādakusarī || Jñāne.18.37 || Nivruttisūtra-soḍaṇiyā | sarva-shāstrārtha puravaṇiyā | āvo sādhilā māṅḍaṇiyā | mokṣharekhechā || Jñāne.18.38 || Aiseni karitā ubhārā | paṅdharā adhyāyāṅta paṅdharā | bhūmī nirvāḷaliyā purā | prāsāda ĵāhalā || Jñāne.18.39 || Upari soḷāvā adhyāya | to grīve ghaṅṭechā āya | saptadasha to ṭhāya | paḍaghāṇiye || Jñāne.18.40 || Tayāhīvarī aṣhṭādasha | to āpaisā māṅḍalā kaḷasa | upari Gītādikī Vyāsa | dhwaja lāgalā || Jñāne.18.41 || Mhaṇauni māgīla je adhyāya | te chaḍhate bhūmīche āya | tayāṅche pure dāvitāhe | āpulyā āṅgī || Jñāne.18.42 || Jālayā kāmā nāhī chorī | te kaḷase hoya uĵarī | tevi aṣhṭādasha vivarī | sādyaṅta Gītā || Jñāne.18.43 || Aisā Vyāse viṅdāṇiye | Gītāprāsādu ĵoḍaṇiye | āṇūni rākhile prāṇiye | nānāparī || Jñāne.18.44 || Eka pradakṣhiṇā japāchiyā | bāheroni karitī yayā | eka te shravaṇamiṣhe chhāyā | sevitī yayāchī || Jñāne.18.45 || Eka te avadhānāchā purā | viḍāpāuḍa bhītarā | gheūni righatī gābhārā | arthajñānāchyā || Jñāne.18.46 || Te nijabodhe urāurī | bheṭatī ātmayā Shreeharī | parī mokṣhaprāsādī sarī | sarvāṁhī āthī || Jñāne.18.47 || Samarthāṅchiye paṅktibhojane | taḷiṁlyā varilyā eka pakvānne | tevi shravaṇe arthe paṭhaṇe | mokṣhachi lābhe || Jñāne.18.48 || Aisā Gītā vaiṣhṇavaprāsāda | aṭharāvā adhyāya kaḷasa vishada | myā mhaṇitalā hā bheda | ĵāṇoniyā || Jñāne.18.49 || [Aṣhṭādashādhyāyotpattiprastāvaḥ] Ātā saptadashāpāṭhī | adhyāya kaiseni uṭhī | to saṁbaṅdha sāṅgo diṭhī | dise taisā || Jñāne.18.50 || Kā Gaṅgāyamunāudaka | voghabage vegaḷika | dāvī hoūni eka | pāṇīpaṇe || Jñāne.18.51 || Na moḍatā donhī ākāra | ghaḍile eka sharīra | he ardhanārīnaṭeshwara | rūpī dise || Jñāne.18.52 || Nā nā vāḍhalī divase | kaḷā biṁbī paise | pari sināne leve jaise | chaṅdrī nāhī || Jñāne.18.53 || Taisī sinānī chārī pade | shlokashlokāvachchhede | adhyāya adhyāyabhede | game kīra || Jñāne.18.54 || Pari prameyāchī uĵarī | ānāna rūpa na dharī | nānā ratnamaṇī dorī | ekachi jaisī || Jñāne.18.55 || Motiye miḷoni bahuve | ekāvaḷīchā pāḍa āhe | parī shobhe rūpa hoye | ekachi tetha || Jñāne.18.56 || Phulā phulasarā lekha chaḍhe | drutī dujī aṅguḷī na paḍe | shloka adhyāya teṇe pāḍe | ĵāṇāve he || Jñāne.18.57 || Sāta shate shloka | adhyāyā aṭharāṅche lekha | parī deva bolile eka | je duje nāhī || Jñāne.18.58 || Āṇi myāṅhī na sāṅḍoni te soye | graṅthavyaktī kelī āhe | prastuta teṇe nirvāhe | nirūpaṇa āikā || Jñāne.18.59 || [Adhyāyasaṅggatiḥ(hi)] Tarī satarāvā adhyāya | pāvatā puratā ṭhāva | je saṁpatā shlokī deva | bolile aise || Jñāne.18.60 || Arjunā brahmanāmāchyā vikhī | buddhī sāṅḍūni āstikī | karme kijatī titukī | asaṅte hotī || Jñāne.18.61 || Hā aikoni devāchā bola | Arjunā ālā ḍola | mhaṇe karmaniṣhṭhā maḷa | ṭhevilā dekho || Jñāne.18.62 || To ajñānāṅdha tava bāpuḍā | īshwarachi na dekhe evaḍhā | tetha nāmachi eka te puḍhā | kā sujhe tayā || Jñāne.18.63 || Āṇi raja tame donhī | geliyāvīṇa shraddhā sānī | te kā lāge abhidhānī | brahmāchiye || Jñāne.18.64 || Maga kotā kheṅva deṇe | vārtevarīla dhāvaṇe | sāṅḍī paḍe kheḷavaṇe | nāgiṇīche te || Jñāne.18.65 || Taisī karme duvāḍe | tayā janmāṅtarāchī kaḍe | durmeḷāve yevaḍhe | karmāmājī || Jñāne.18.66 || Nā vipāye he ujū hoye | tarī jñānāchī yogyatā lāhe | yerhavī yeṇeṅchi jāye | nirayālayā || Jñāne.18.67 || [Saṁ(n)nyāsatyāgaḥ] Karmī hā ṭhāyavarī | āhātī bahuvā avasarī | ātā karmaṭhā kai ye vārī | mokṣhāchī he || Jñāne.18.68 || Tarī phiṭo karmāchā pāṅga | kīĵo avaghāchi tyāga | ādarīĵo avyaṅga | saṅnyāsa hā || Jñāne.18.69 || Karmabādhechiyā kaṁhī | jetha bhayāchī goṭhī nāhī | te ātmajñāna jihī | swādhīna hoya || Jñāne.18.70 || Jñānāche āvāhanamaṅtra | je jñānapikate sukṣhetra | jñāna ākarṣhite sūtra- | taṅtu je kā || Jñāne.18.71 || Te donī saṅnyāsa tyāga | anuṣhṭhūnī suṭe jaga | tarī hechi ātā chāṅga | vyakta puso || Jñāne.18.72 || Aise mhaṇoni Pārthe | tyāga saṅnyāsavyavasthe | rūpa hoāvayā yethee | prashna kelā || Jñāne.18.73 || Tetha pratyuttare bolī | ShreeKriṣhṇe je chāvaḷilī | tayā vyaktī jālī | aṣhṭādashā || Jñāne.18.74 || Eva janyajanakabhāve | adhyāya adhyāyāte prasave | ātā aikā barave | pusile je || Jñāne.18.75 || Tari Paṅḍukumare teṇe | devāche sarate bolaṇe | ĵāṇoni aṅtaḥkaraṇe | kāṇī ghetalī || Jñāne.18.76 || Yerhavī tattwaviṣhayī bhalā | to nishchita ase kīra ĵāhalā | pari devo rāhe ugalā | te sāhāvenā || Jñāne.18.77 || Vatsa dhāliyāhī varī | dhenū na vachāvī durī | ananya prītīchī parī | aisī āhe || Jñāne.18.78 || Teṇe kājeṁvīṇahī bolāve | te dekhile tari pāhāve | bhogitā ĉhāḍa duṇāve | paḍhiyaṅtayāṭhāyī || Jñāne.18.79 || Aisī premāchī he jātī | āṇi Pārth tava techi mūrtī | mhaṇūni karū lāhe khaṅtī | ugepaṇāchī || Jñāne.18.80 || Āṇi saṁvādācheni miṣhe | je avyavahāra vastu ase | techi bhogije kī jaise | darpaṇī rūpa || Jñāne.18.81 || Maga saṁvāda tochi pārukhe | tari bhogitā bhogaṇe thoke | he kā sāhāvela sukhe | lāṅchāvaleyā || Jñāne.18.82 || Yālāgī tyāga saṅnyāsa | pusāvayāche gheūni misa | maga upalavile dusa | gīteche te || Jñāne.18.83 || Aṭharāvā adhyāya nohe | he ekādhyāyī Gītāchi āhe | jai vatsachi dhenū duhe | tai veḷa kāyasī || Jñāne.18.84 || Taisī saṁpatā avasarī | Gītā ādaravilī māghārī | swāmī bhrutyāĉhā na karī | saṁvāda kāī || Jñāne.18.85 ||</p>
<p>Arjuna uvācha - Saṁ(n)nyāsasya mahābāho tattwamichchhāmi veditum | tyāgasya cha Hruṣhīkesha pruthakkeshiniṣhūdana || Bha.Gī.18.1 ||</p>
<p>[Arjuna uvācha-] Parī he aso aise | Arjune pusijata ase | mhaṇe vinaṅtī vishweshe | avadhāriĵo || Jñāne.18.86 || [Saṁ(n)nyāsasya mahābāho] Hā jī saṅnyāsa āṇi tyāga | iyā dohī eke arthī lāga | jaisā saṅghāta saṅgha | saṅghātechi bolije || Jñāne.18.87 || [Tyāgasya cha Hruṣhīkesha] Taiseṅchi tyāge āṇi saṅnyāse | tyāgachi bolijata ase | [tattwamichchhāmi vedituṁ] āmacheni tava mānase | jāṇije hechi || Jñāne.18.88 || [Pruthakkeshiniṣhūdana] Nā kāhī āthī arthabheda | to deva karotu vishada | [chūrṇikā] tetha mhaṇatī Shreemukuṅda | bhinnachi pai || Jñāne.18.89 || [Shrībhagavānuvācha] Tari Arjunā tujhyā manī | tyāga saṅnyāsa donī | ekārtha gamale he mānī | mīhī sācha || Jñāne.18.90 || Iṅhī dohī kīra shabdī | tyāgachi bolije trishuddhī | pari kāraṇa etha bhedī | yetuleṅchī || Jñāne.18.91 || Nipaṭūni karma sāṅḍije | te sāṅḍaṇe saṅnyāsa mhaṇije | phaḷamātra kā tyajije | to tyāga gā || Jñāne.18.92 || Tarī koṇā karmāche phaḷa | sāṅḍije koṇa karma kevaḷa | heṁhī sāṅgo vivaḷa | chitta deī || Jñāne.18.93 || Tari āpaisī dāṅge ḍoṅgara | jhāḍāḷī vitī apāra | taise lāṁbe rājāgara | nuṭhitī te || Jñāne.18.94 || Na peritā saiṅgha truṇe | uṭhatī taise sāḷīche hoṇe | nāhī gā rābā uṇe | jiyāparī || Jñāne.18.95 || Kā aṅga ĵāhāle sahaĵe | pari leṇe udyame kīje | nadī āpaisī āpādije | vihirī jevī || Jñāne.18.96 || Taise nityanaimittika | karma hoya swābhāvika | pari na kāmitā kāmika | na niphaje || Jñāne.18.97 ||</p>
<p>Shrībhagavānuvācha - Kāmyānāṁ(ṅ) karmaṇāṁ(n) nyāsaṁ saṁ(n)nyāsaṁ(ṅ) kavayo viduḥ(hu) | sarvakarmaphalatyāgaṁ prāhustyāgaṁ vichakṣhaṇāḥ(hā) || Bha.Gī.18.2 ||</p>
<p>[Shrībhagavānuvācha-kāmyānāṁ(ṅ) karmaṇāṁ] Kā kāmanechechi daḷavāḍe | je ubhārāvayā ghaḍe | ashwamedhādika phuḍe | yāga jetha || Jñāne.18.98 || Vāpī kūpa ārāma | agrahāre hana mahāgrama | āṇīkahī nānāsaṁbhrama | vratāṅche te || Jñāne.18.99 || Aise iṣhṭapūrta sakaḷa | jayā kāmanā eka mūḷa | je kele bhogavī phaḷa | bāṅdhoniyā || Jñāne.18.100 || Dehāchiyā gāṁvā āliyā | janmamrutyūchiyā sohaḷyā | nā mhaṇo na ye dhanaṅjayā | jiyāparī || Jñāne.18.101 || Kā lalāṭīṅche lihile | na moḍe gā kāhī kele | kāḷegorepaṇa dhutale | phiṭo neṇe || Jñāne.18.102 || Kele kāmya karma taise | phaḷa bhogāvayā dharaṇe baise | na pheḍitā rhuṇa jaise | vosaṅḍīnā || Jñāne.18.103 || Kā kāmanāhī na karitā | avasāṅta ghaḍe Paṅḍusutā | tarī vāyakāṅḍa ĵuṅĵhatā | lāge jaise || Jñāne.18.104 || Guḷa neṇatā toṅḍī | ghātalā dechi goḍī | āgī mānūni rākhoṅḍī | chepilā poḷī || Jñāne.18.105 || Kāmyakarmī he eka | sāmarthya āthī swābhāvika | mhaṇauni nako kautuka | mumukṣhū etha || Jñāne.18.106 || [Nyāsaṁ] Kiṁbahunā Pārthā aise | je kāmya karma gā ase | te tyajije viṣha jaise | vokūniyā || Jñāne.18.107 || [Saṁ(n)nyāsaṁ(ṅ) kavayo viduḥ(hu)] Maga tayā tyāgāte jagī | saṅnyāsa aisayā bhaṅgī | bolije aṅtaraṅgī | sarvadraṣhṭā || Jñāne.18.108 || He kāmya karma sāṅḍaṇe | te kāmanetechi upaḍaṇe | dravyatyāge davaḍaṇe | bhaya jaise || Jñāne.18.109 || [Sarvakarmaphalatyāgaṁ] [karmaṁ(n) dwividhaṁ(n) nityaṁ(n) naimittikaṁ(ñ) cha] āṇi somasūryagrahaṇe | yeūni karavitī pārvaṇe | kā mātāpitaramaraṇe | aṅkita je divasa || Jñāne.18.110 || Athavā atithī hana pāve | he aisaise paḍe je karāve | te te karma ĵāṇāve | naimittika gā || Jñāne.18.111 || Vārṣhiyā kṣhobhe gagana | vasaṅte duṇāve vana | deha shrruṅgārī yauvana- | dashā jaisī || Jñāne.18.112 || Kā somakāṅta some paghaḷe | sūrye phāṅkatī kamaḷe | etha asateṅcha pālhāḷe | āna na ye || Jñāne.18.113 || Taise nitya je kā karma | te nimittāche lāhe niyama | etha uṅchāve teṇe nāma | naimittika hoya || Jñāne.18.114 || Āṇi sāyaṁprātarmadhyāhnī | je kā karaṇīya pratidinī | pari druṣhṭi jaisī lochanī | adhika nohe || Jñāne.18.115 || Kā nāpāditā gatī | charaṇī jaisī āthī | nā tarī te dīptī | dīpabiṁbī || Jñāne.18.116 || Vāsa neditā jaise | chaṅdanī saurabhya ase | adhikārāche taise | rūpachi je || Jñāne.18.117 || Nitya karma aise janī | Pārthā bolije te mānī | eva nitya naimittika donhī | dāvilī tuĵa || Jñāne.18.118 || Hechi nitya naimittika | anuṣhṭheya āvashyaka | mhaṇauni mhaṇo pāhatī eka | vāṅjha yayāte || Jñāne.18.119 || Pari bhojanī jaise hoye | truptī lābhe bhūka jāye | taise nitya naimittikī āhe | sarvāṅgī phaḷa || Jñāne.18.120 || Kīḍa āgiṭhā paḍe | tari maḷa tuṭe vānī chaḍhe | yayā karmā tayā sāṅgaḍe | phaḷa ĵāṇāve || Jñāne.18.121 || Je pratyavāya tava gaḷe | swādhikāra bahuve ujaḷe | te hātophaḷiyā miḷe | sadgatīsī || Jñāne.18.122 || Yevaḍhevarī ḍhisāḷa | nityanaimittikī āhe phaḷa | [tyāgaṁ] pari te tyajije mūḷa | nakṣhatrī jaise || Jñāne.18.123 || Latā pike āghavī | tava chūta bāṅdhe pālavī | maga hāta na lāvita mādhavī | soḍūni ghālī || Jñāne.18.124 || Taisī nolāṅḍitā karmarekhā | chitta dīje nityanaimittikā | pāṭhī phaḷā kīje ashekhā | vāṅtichiyevānī || Jñāne.18.125 || [Prāhustyāgaṁ vichakṣhaṇāḥ(hā)] Yayā karmaphaḷatyāgāte | tyāga mhaṇatī pai ĵāṇate | [ayaṁ bhāvaḥ] eva tyāga saṅnyāsa tūte | parisavile || Jñāne.18.126 || Hā saṅnyāsa jai saṁbhave | tai kāmya bāṅdhū na pave | niṣhiddha tava swabhāve | niṣhiddhe gele || Jñāne.18.127 || Āṇi nityādika je ase | te yeṇe phaḷatyāge nāse | shira loṭaliyā jaise | yera āṅga || Jñāne.18.128 || Maga sasya phaḷapākāṅta | taise nimāliyā karmajāta | ātmajñāna giṁvasita | apaise ye || Jñāne.18.129 || Aisiyā nigutī donī | tyāga saṅnyāsa anuṣhṭhānī | paḍale gā ātmajñānī | bāṅdhatī pāṭa || Jñāne.18.130 || [Chūrṇikā] Nā tarī he nigutī chuke | maga tyāga kīje hātatuke | te kāhī na tyaje adhike | govīṅchi paḍe || Jñāne.18.131 || Je auṣhadha vyādhī anoḷakha | te ghetaliyā parate vikha | kā anna na mānitā bhūka | na mārī kāya || Jñāne.18.132 || Mhaṇauni tyājya je nohe | tetha tyāgāte na suvāve | tyājyālāgī nohāve | lobhapara || Jñāne.18.133 || Chukaliyā tyāgāche veṅjhe | kelā sarvatyāgahī hoya vojhe | niṣhiddhe tyā sarvatra juṅjhe | vītarāga te || Jñāne.18.134 ||</p>
<p>Tyājyaṁ(n) doṣhavadityeke karma prāhurmanīṣhiṇaḥ | yajñadānatapaḥkarma na tyājyamiti chāpare || Bha.Gī.18.3 ||</p>
<p>[Doṣhavadityeke] Ekā phaḷatyāga na ṭhāke | te karmāte mhaṇatī baṅdhake | jaise āpaṇa nagna bhāṅḍake | jagāte mhaṇe || Jñāne.18.135 || Kā jivhālaṁpaṭa rogiyā | anne dūṣhī dhanaṅjayā | āṅgā na ruse koḍhiyā | māsiyā kope || Jñāne.18.136 || Taise phaḷakāma durbaḷa | mhaṇatī karmachi kiḍāḷa | [tyājyaṁ] maga nirṇaya detī kevaḷa | tyajāve aisā || Jñāne.18.137 || [Yajñadānatapaḥkarma] Eka mhaṇatī yāgādika | karāveṅchi āvashyaka | je yāvāṅchūni shodhaka | āna nase || Jñāne.18.138 || Manashuddhīchyā mārgī | jai vijayī vhāve vegī | tai karma sabaḷālāgī | āḷasa na kīje || Jñāne.18.139 || Bhāṅgāra āthi shodhāve | tarī āgī jevi nubagāve | kā darpaṇālāgī sāṅchāve | adhika raja || Jñāne.18.140 || Nānā vastre chokha hoāvī | aise āthī ĵarī jīvī | tarī saṅvadaṇī na mānāvī | malina jaisī || Jñāne.18.141 || Taisī karme kleshakāre | [na tyājyamiti chāpare] mhaṇauni na nyāvī avhere | kā annalābhe aruvāre | rāṅdhitiye uṇe || Jñāne.18.142 || Iṁhī iṅhī gā shabdī | ekakarmī bāṅdhatī buddhī | aisā tyāga visaṁvādī | paḍoni ṭhelā || Jñāne.18.143 || [Chūrṇikā] Tari visaṁvāda to phiṭe | tyāgāchā nishchaya bheṭe | taise bolo gomaṭe | avadhāna deī || Jñāne.18.144 ||</p>
<p>Nishchayaṁ shrruṇu me tatra tyāge bharatasattama | tyāgo hi puruṣhavyāghra trividhaḥ(s) samprakīrtitaḥ || Bha.Gī.18.4 ||</p>
<p>[Tyāgo hīti] Tari tyāga ethe Pāṅḍavā | trividha pai jāṇāvā | tayā trividhāhī baravā | vibhāga karū || Jñāne.18.145 || Tyāgāche tinhī prakāra | kījatī ĵarī gochara | tarī tū ityarthāche sāra | itule ĵāṇa || Jñāne.18.146 || [Nishchayamiti] Maĵa sarvajñāchiyehī buddhī | je aloṭa māne trishuddhī | nishchayatattwa te ādhī | avadhārī pā || Jñāne.18.147 || [Chūrṇikā] Tari āpulīye soḍavaṇe | ĵo mumukṣhū jāgo mhaṇe | tayā sarvaswe karaṇe | heeṅchi eka || Jñāne.18.148 ||</p>
<p>Yajñadānatapaḥkarma na tyājyaṁ(ṅ) kāryameva tat | yajño dānaṁ(n) tapashchaiva pāvanāni manīṣhiṇām || Bha.Gī.18.5 ||</p>
<p>[Yajñadānatapaḥkarma na tyājyaṁ] Jiye yajñadānatapādike | iye karme āvashyake | tiye na sāṅḍāvī pāṅthike | pāule jaisī || Jñāne.18.149 || Harapale na dekhije | tava tayāĉhā māgu na sāṅḍije | kā trupta na hotā na loṭije | bhāṇe jevī || Jñāne.18.150 || Nāva thaḍī na pavatā | na sāṅḍije keḷī na phaḷatā | kā ṭhevile na disatā | dīpa jaisā || Jñāne.18.151 || Taisī ātmajñānāvikhī | jaṅva nishchitī nāhī nikī | tava nohāve yāgādikī | udāsīna || Jñāne.18.152 || [Kāryameva tat] Tari swādhikārānurūpe | tiye yajña dāne tape | anuṣhṭhāvīṅchi sākṣhepe | adhikeṁvara || Jñāne.18.153 || Je chālaṇe vegāvata jāye | to vega baisāvayāchi hoye | taisā karmātishaya āhe | naiṣhkarmyālāgī || Jñāne.18.154 || Adhike jaṅva ĵava auṣhadhī | sevāyāchī māṅḍī bāṅdhī | tava tava mukije vyādhī | tayāchiye || Jñāne.18.155 || Taisī karme hātopātī | jai kījatī yathānigutī | tai rajatame jhaḍatī | jhāḍā deunī || Jñāne.18.156 || Kā pāṭovāṭī puṭe | bhāṅgārā khāra deṇe ghaṭe | tai kīḍa ĵhaḍakarī tuṭe | nirvyāja hoya || Jñāne.18.157 || Taise niṣhṭhā kele karma | te sāṅḍī karūni rajatama | sattwashuddhīche dhāma | ḍoḷā dāvī || Jñāne.18.158 || Mhaṇauniyā dhanaṅjayā | sattwashuddhī giṁvasitayā | tīrthāṅchiyā sāvāyā | ālī karme || Jñāne.18.159 || Tīrthe bāhyamaḷa kṣhāḷe | karme abhyaṅtara ujaḷe | eva tīrthe ĵāṇa nirmaḷe | satkarmeṅchi || Jñāne.18.160 || Truṣhārtā marudeshī | jhaḷe amrute voḷalī jaisī | kī aṅdhālāgī ḍoḷyāṁsī | sūrya ālā || Jñāne.18.161 || Buḍatayā nadīcha dhāṁvinnalī | paḍatayā pruthvīcha kaḷavaḷilī | nimatayā mrutyūne didhalī | āyuṣhyavruddhī || Jñāne.18.162 || Karme karmabaddhatā | mumukṣhū soḍavile Paṅḍusutā | jaisā rasarīti maratā | rākhilā viṣhe || Jñāne.18.163 || [Chūrṇikā] Taisī eke hātavaṭiyā | karme kījatī dhanaṅjayā | baṅdhakeṅchi soḍavāvayā | mukhye hotī || Jñāne.18.164 || Ātā techi hātavaṭī | tuĵa sāṅgo gomaṭī | jayā karmāṅte kirīṭī | karmachi ruse || Jñāne.18.165 ||</p>
<p>Etānyapi tu karmāṇi saṅggaṁ(n) tyaktwā phalāni cha | kartavyānīti me Pārth nishchitaṁ matamuttamam || Bha.Gī.18.6 ||</p>
<p>[Etānyapi tu karmāṇi] Tari mahāyāgapramukhe | karme niphajatāṁhī achuke | [saṅggaṁ(n) tyaktwā] kartepaṇāche na ṭake | phuṅjaṇe āṅgī || Jñāne.18.166 || Ĵo mole tīrthā jāye | tayā mī yātrā karīta āhe | aisiye shlāghyatechā nohe | toṣha jevī || Jñāne.18.167 || Kā mudrā samarthāchiyā | ĵo ekavaṭu jhoṁbe rāyā | to mī jiṇatā aisiyā | na yechi garvā || Jñāne.18.168 || Ĵo kāṁse lāgoni tare | tayā poṁhatī ūrmī nure | purohita nāviṣhkare | dātepaṇe || Jñāne.18.169 || Taise kartrutwa ahaṅkāre | neghoni yathāavasare | krutyajātāṅche mohare | sārījatī || Jñāne.18.170 || [Phalāni cha] Kelyā karmā Pāṅḍavā | ĵo āthī phaḷāchā yāvā | tayā moharā ho nedāvā | manoratha || Jñāne.18.171 || Ādhīṅchi phaḷī āsa tuṭiliyā | karme āraṅbhāvī dhanaṅjayā | parāve bāḷa dhāyā | pāḷije jaise || Jñāne.18.172 || Piṁparuvāṅchiyā āshā | na shiṁpije piṅpaḷa jaisā | taisiyā phaḷanirāshā | kījatī karme || Jñāne.18.173 || Sāṅḍūni dudhāchī ṭakaḷī | goṅvārī gāṁvadhenu veṅṭāḷī | kiṅbahunā karmaphaḷī | taise kīje || Jñāne.18.174 || [Kartavyānīti] Aisī he hātavaṭī | gheūni je kriyā uṭhī | āpaṇā āpuliyā gāṅṭhī | lāhechi to || Jñāne.18.175 || Mhaṇoni phaḷī lāga | sāṅḍonī dehasaṅga | karme karāvī hā chāṅga | niropa mājhā || Jñāne.18.176 || [Chūrṇikā] Ĵo jīvabaṅdhe shīṇalā | suṭake jāche āpalā | teṇe puḍhatapuḍhatī yā bolā | āna na kīje || Jñāne.18.177 ||</p>
<p>Niyatasya tu saṁ(n)nyāsaḥ(kh) karmaṇo nopapadyate | mohāttasya parityāgastāmasaḥ(ph) parikīrtitaḥ || Bha.Gī.18.7 ||</p>
<p>[Mohāditi] Nā tarī aṅdhārācheni rokhe | jaisī ḍoḷā roṅvijatī nakhe | taisā karmadweṣhe ashekhe | karmeṅchi sāṅḍī || Jñāne.18.178 || Tayāche karma sāṅḍaṇe | te tāmasa mī mhaṇe | shisārāche rāge lāvaṇe | shisachi jaise || Jñāne.18.179 || [Niyatasyeti] Hā gā mārga duvāḍa hoye | tarī nistaritīla pāye | kī techi khāṅḍaṇe āhe | mārgāparādhe || Jñāne.18.180 || Bhukeliyāpuḍhe anna | ho kā bhalataise ūnha | tarī buddhī na ghetā laṅghana | bhāṇe pāparā hālyā || Jñāne.18.181 || Taisā karmāchā bādha karme | nistarije kariteni varme | he tāmasa neṇe bhrame | mājavilā || Jñāne.18.182 || [Ayaṁ bhāvaḥ] Kī swabhāve āle vibhāgā | te karmachi vosaṅḍī pai gā | tari ĵhaṇe ātaḷā tyāgā | tāmasā tayā || Jñāne.18.183 ||</p>
<p>Duḥ(hu)khamityeva yatkarma kāyakleshabhayāttyajet | sa krutwā rājasaṁ(n) tyāgaṁ(n) naiva tyāgaphalaṁ labhet || Bha.Gī.18.8 ||</p>
<p>[Duḥ(hu)khamityeva yatkarma] Athavā swādhikāra bujhe | āpale vihitahī sujhe | pari karitayā ubaje | nibarapaṇā || Jñāne.18.184 || Je karmāchī ailīkaḍa | nāveka dise duvāḍa | je vāhatiye veḷa jaḍa | shidorī jaisī || Jñāne.18.185 || Jaisā niṅba jibhe kaḍavaṭa | hiraḍā pahile turaṭa | taisā karmā aila sevaṭa | khaṇuvāḷā hoya || Jñāne.18.186 || Kā dhenū duvāḍa shiṅga | shevaṅtīye aḍava āṅga | bhojanasukha mahāga | pāka karitā || Jñāne.18.187 || Taise puḍhatapuḍhatī karma | āraṁbhīṅcha ativiṣhama | mhaṇauni to te shrama | karitā mānī || Jñāne.18.188 || Yerhavī vihitatwe māṅḍī | pari ghālitā asuravāḍī | tetha poḷalā aisā sāṅḍī | ādarileṁhī || Jñāne.18.189 || [Kāyakleshabhayāttyajet] Mhaṇe vastu dehāsārikhī | ālī bahutī bhāgyavishekhī | mā jāchū kā karmādikī | pāpiyā jaisā || Jñāne.18.190 || Kele karmī je dyāve | te ĵhaṇe maĵa hoāve | āji bhogu nā barave | hātiṅche bhoga || Jñāne.18.191 || Aisā sharīrāchiyā kleshā | bheṇe karme vīreshā | sāṅḍī to [sa krutwā rājasaṁ(n) tyāgaṁ] pariyesā | rājasa tyāga || Jñāne.18.192 || [Naiva tyāgaphalaṁ labhet] Yerhavī tethahī karma sāṅḍe | pari tayā tyāgaphaḷa na ĵoḍe | jaise utale āgī paḍe | te nalagechi homā || Jñāne.18.193 || Kā buḍoni prāṇa gele | te ardhodakī nimāle | he mhaṇo naye ĵāhale | durmaraṇachi || Jñāne.18.194 || Taise dehāchechi lobhe | jeṇe karmā pāṇī subhe | teṇe sācha na labhe | tyāgāche phaḷa || Jñāne.18.195 || [Chūrṇikā] Kiṁbahunā āpule | jai jñāna hoya udayā āle | tai nakṣhatrāṅte pāhale | giḷī jaise || Jñāne.18.196 || Taishā sakāraṇa kriyā | hārapatī dhanaṅjayā | to karmatyāga ye jayā | mokṣhaphaḷāsī || Jñāne.18.197 || Te mokṣhaphaḷa ajñānā | tyāgiyā nāhī Arjunā | mhaṇoni to tyāga na mānā | rājasu to || Jñāne.18.198 || Tari koṇe pā etha tyāge | te mokṣhaphaḷa ghara righe | heṁhī āika prasaṅge | bolijela || Jñāne.18.199 ||</p>
<p>Kāryamityeva yatkarma niyataṁ(ṅ) kriyate’rjuna | saṅggaṁ(n) tyaktwā phalaṁ(ñ) chaiva sa tyāgaḥ(s) sāttwiko mataḥ || Bha.Gī.18.9 ||</p>
<p>[Kāryamiti] Tari swādhikārācheni nāve | je vāṅṭiyā āle swabhāve | te āchare vidhigaurave | shrruṅgāroni || Jñāne.18.200 || [Saṅggaṁ(n) tyaktwā phalaṁ(ñ) chaiva] Pari he mī karita ase | aisā āṭhava tyajī mānase | taiseṅchi pāṇī de āshe | phaḷāchiye || Jñāne.18.201 || Pai avajñā āṇi kāmanā | mātechyā ṭhāyī Arjunā | keliyā donī patanā | kāraṇa hotī || Jñāne.18.202 || Tari donī ye tyajāvī | maga mātāchi te bhajāvī | vāṅchūni mukhālāgī vāḷāvī | gāyachi sagaḷī || Jñāne.18.203 || Āvaḍatiyehī phaḷī | asāre sālī āṅṭhoḷī | tyāsāṭhī avagaḷī | phaḷāte koṇhī || Jñāne.18.204 || Taisā kartrutwāchā mada | āṇi karmaphaḷāchā āswāda | yā dohīṅche nāṁva baṅdha | karmāchā kī || Jñāne.18.205 || Tari yā dohīṅchyā vikhī | jaisā bāpa nātaḷe leṅkī | taisā ho na shake duḥkhī | vihitā kriyā || Jñāne.18.206 || [Sa tyāgaḥ(s) sāttwiko mataḥ] Hā to tyāga taruvara | ĵo gā mokṣhaphaḷe ye thora | sāttwika aisā ḍagara | yāsīṅcha jagī || Jñāne.18.207 || [Ayaṁ bhāvaḥ] Ātā ĵāḷūni bīja jaise | jhāḍā kīje nirvaṁshe | phaḷa tyāgūni karma taise | tyajile jeṇe || Jñāne.18.208 || Tayā lāgatakheṁvo parisī | dhātūchi gaṅdhikāḷimā jaisī | jātī rajatame taisī | tuṭalī donhī || Jñāne.18.209 || Maga sattwe chokhāḷe | ughaḍatī ātmabodhāche ḍoḷe | tetha mrugāṁbu sāṅjaveḷe | hoya jaise || Jñāne.18.210 || Taisā buddhyādikāṁpuḍhā | asatachi vishwābhāsa yevaḍhā | to na dekhe kavaṇīkaḍā | ākāsha jaise || Jñāne.18.211 ||</p>
<p>Na dweṣhṭyakushalaṁ(ṅ) karma kushale nānuṣhajjate | tyāgī sattwasamāviṣhṭo medhāvī chhinnasaṁshayaḥ || Bha.Gī.18.10 ||</p>
<p>[Na dweṣhṭīti] Āṇi prāchīnācheni baḷe | ālī krutye kushalākushale | tiye vyomāāṅgī ābhāḷe | virālī jaisī || Jñāne.18.212 || Taisī tayāchiye diṭhī | karme chokhāḷalī kirīṭī | mhaṇoni sukhaduḥkhī uṭhī | paḍenā to || Jñāne.18.213 || Teṇe shubhakarma ĵāṇāve | maga te harṣhe karāve | kā ashubhālāgī vhāve | dweṣhiyā nā || Jñāne.18.214 || [Chhinnasaṁshayaḥ] Tari iyā viṣhayīṅchā kāhī | tayā ekahī saṅdeha nāhī | jaisā swapnāchyā ṭhāyī | jāginnaliyā || Jñāne.18.215 || [Medhāvī] Mhaṇaūni karma āṇi kartā | yā dwaitabhāvāchī vārtā | neṇe to Paṅḍusutā | [tyāgī sattwasamāviṣhṭo] sāttwika tyāga || Jñāne.18.216 || [Chūrṇikā] Aiseni karme Pārthā | tyajilī tyajitī sarvathā | adhike bāṅdhatī anyathā | sāṅḍilī tarī || Jñāne.18.217 ||</p>
<p>Na hi dehabhrutā shakyaṁ(n) tyaktuṁ(ṅ) karmāṇyasheṣhataḥ | yastu karmaphalatyāgī sa tyāgītyabhidhīyate || Bha.Gī.18.11 ||</p>
<p>[Na hi dehabhruteti] Āṇi hā gā savyasāchī | mūrti lāhoni dehāchī | khaṅtī karitī karmāchī | te gāṅvaḍhe gā || Jñāne.18.218 || Mruttikechā vīṭa | gheūni kāya karīla ghaṭa | keute taṅtū paṭa | sāṅḍīla to || Jñāne.18.219 || Tevīṅchi vahnitwa āṅgī | āṇi ube ubagaṇe āgī | kī to dīpa prabhelāgī | dweṣha karīla kāī || Jñāne.18.220 || Hiṅga trāsalā ghāṇī | tarī kaiṅche sugaṅdhatwa āṇī | drava sāṅḍūni pāṇī | ke rāhe te || Jñāne.18.221 || Taisā sharīrācheni ābhāse | nāṅdata ĵava ase | tava karmatyāgāche pise | kāise tarī || Jñāne.18.222 || Āpaṇa lāvije ṭiḷā | mhaṇoni puso ye avalīḷā | mā ghālī pheḍī niḍaḷā | kā karū ye gā || Jñāne.18.223 || Taise vihita swaye ādarile | mhaṇoni tyajū ye tyajile | pari karmachi deha ātale | te kā sāṅḍīla gā || Jñāne.18.224 || Je shwāsochchhvāsavarī | hota nijeliyāhī varī | kāhī na karaṇeṅchi parī | hotī jayāchī || Jñāne.18.225 || Yā sharīrācheni misake | karmahī lāgale asike | jitā melayā na ṭhāke | iyā rītī || Jñāne.18.226 || [Yastu karmaphalatyāgī] Yayā karmāte sāṅḍitī parī | ekīchi te avadhārī | je karitā na jāije hārī | phaḷāshechiye || Jñāne.18.227 || Karmaphaḷa īshwarī arpe | tatprasāde bodha uddīpe | tetha rajjujñāne lope | vyāḷashaṅkā || Jñāne.18.228 || Teṇe ātmabodhe taise | avidyesī karma nāshe | [sa tyāgītyabhidhīyate] Pārthā tyajije jai aise | tai tyajile hoya || Jñāne.18.229 || [Ayaṁ bhāvaḥ] Mhaṇoni iyāparī jagī | karme tyajī to mahātyāgī | yera mūrchchhane nāṁva rogī | vishrāṅti jaisī || Jñāne.18.230 || Taisā karmī shiṇe ekī | to visāvo pāhe āṇikī | dāṅḍeyāche ghāya bukī | dhāḍaṇe jaise || Jñāne.18.231 || [Chūrṇikā] Pari he aso puḍhatī | tochi tyāgī trijagatī | jeṇe phalatyāge niṣhkrutī | nele karma || Jñāne.18.232 ||</p>
<p>Aniṣhṭamiṣhṭaṁ mishraṁ(ñ) cha trividhaṁ(ṅ) karmaṇaḥ(ph) phalam | bhavatyatyāgināṁ pretya na tu saṁ(n)nyāsināṁ(ṅ) kvachit || Bha.Gī.18.12 ||</p>
<p>Yerhavī tarī dhanaṅjayā | trividhā karmaphaḷā gā yayā | samartha te kī bhogāvayā | je na sāṅḍitīchi āshā || Jñāne.18.233 || Āpaṇachi viūni duhitā | kī na mama mhaṇe pitā | to suṭe kī pratigrahītā | jāṁvāī shirake || Jñāne.18.234 || Viṣhāche āgarahī vāhatī | te vikitā suṭale jitī | yera nimāle je ghetī | veṅchoni mole || Jñāne.18.235 || Taise kartā karma karū | akartā phaḷāshā na dharū | etha na shake āvarū | dohīṅte karma || Jñāne.18.236 || Vāṭe pikaliyā vrukṣhāche | phaḷa apekṣhī tayāche | tevi sādhāraṇa karmāṅche | phaḷa ghetayā || Jñāne.18.237 || Pari karūni phaḷa neghe | to jagāchyā kāmī na righe | je trividha jaga avaghe | karmakamaḷa he || Jñāne.18.238 || Deva manuṣhya sthāvara | yayā nāṅva jagaḍaṁbara | āṇi he tava tīnhī prakāra | karmaphaḷāche || Jñāne.18.239 || Techi eka gā aniṣhṭa | eka te kevaḷa iṣhṭa | āṇi eka iṣhṭāniṣhṭa | trividha aise || Jñāne.18.240 || [Aniṣhṭaṁ] Pari viṣhayamatā buddhī | āṅgī sūni avadhī | pravartatī je niṣhiddhī | kuvyāpārī || Jñāne.18.241 || Tetha krumi kīṭa loṣhṭa | he deha lāhatī nikruṣhṭa | tayā nāma te aniṣhṭa | karmaphaḷa || Jñāne.18.242 || [Iṣhṭaṁ] Kā swadharmā māna detā | swādhikāra puḍhā sūtā | sukruta kīje pusatā | āmnāyāte || Jñāne.18.243 || Tai iṅdrādika devāṅchī | dehe lāhijatī savyasāchī | tayā karmaphaḷā iṣhṭāchī | prasiddhī gā || Jñāne.18.244 || [Mishraṁ(ñ) cha] Āṇi goḍa āṁbaṭa miḷe | tetha rasāṅtara pharasāḷe | uṭhī dohī vegaḷe | dohī jiṇate || Jñāne.18.245 || Rechakachi yogavashe | hoya staṁbhāvayādoṣhe | satyāsatya-samarase | satyāsatyachi jiṇije || Jñāne.18.246 || Mhaṇoni samabhāge shubhāshubhe | miḷoni anuṣhṭhānāche ubhe | teṇe manuṣhyatwa lābhe | te mishra phaḷa || Jñāne.18.247 || [Trividhaṁ(ṅ) karmaṇaḥ(ph) phalaṁ] Aise trividha yayā bhāgī | karmaphaḷa māṅḍaleṅse jagī | [bhavatyatyāgināṁ pretya] he na sāṅḍī tayā bhogī | je sūdale āshā || Jñāne.18.248 || Jetha jivhechā hāta phāṅṭe | tava jevitā vāṭe gomaṭe | maga pariṇāmī shevaṭe | avashya maraṇa || Jñāne.18.249 || Saṁvachora maitrī chāṅga | jaṅva na pavije te dāṅga | sāmānyā bhalī āṅga | na shive tava || Jñāne.18.250 || Taisī karme karitā sharīrī | lāhatī mahattwāchī pharārī | pāṭhī nidhanī ekasarī | pāvatī phaḷe || Jñāne.18.251 || Jaisā samartha āṇi rhuṇiyā | māgo ālā bāiṇiyā | na loṭe taisā prāṇiyā | paḍe to bhoga || Jñāne.18.252 || Maga kaṇisauni kaṇa jhaḍe | to virūḍhalā kaṇisā chaḍhe | puḍhatī bhūmī paḍe | puḍhatī uṭhī || Jñāne.18.253 || Taise bhogī je phaḷa hoya | te phaḷāṅtare vīta ĵāya | ĉhālatā pāye pāya | jiṇije jaisā || Jñāne.18.254 || Utārāchiye sāṅgaḍī | ṭhāke te ailīcha thaḍī | tevi na mūkījatī voḍhī | bhogyāchiye || Jñāne.18.255 || Pai sādhya sādhana prakāre | phaḷabhoga to pasare | eva goṁvile saṁsāre | atyāgī te || Jñāne.18.256 || [Na tu saṁ(n)nyāsināṁ(ṅ) kvachit] Yerhavī jātipuṣhpāṅche vikasaṇe | tyāchi nāma jaise sukaṇe | taise karmamiṣhe na karaṇe | kele jiṁhī || Jñāne.18.257 || Bījachi varosi veṅche | tetha vāḍhatī kuḷavāḍī khāṅche | tevi phaḷatyāge karmāche | sārile kāma || Jñāne.18.258 || Te sattwashuddhī sāhākāre | gurukrupāmrutatuṣhāre | sāsinnaleni vosare | dwaitadainya || Jñāne.18.259 || Tevhā jagadābhāsamiṣhe | sphure te trividha phaḷa nāshe | etha bhoktā bhogya āpaise | nimāle he || Jñāne.18.260 || Ghaḍe jñānapradhāna aisā | saṅnyāsa jayā vīreshā | techi phaḷabhoga sosā | mukale gā || Jñāne.18.261 || [Ayaṁ bhāvaḥ] Āṇi yeṇe kīra saṅnyāse | jai ātmarūpī diṭhī paise | tai karma eka aise | dekhaṇe āhe || Jñāne.18.262 || Paḍoni geliyā bhiṅtī | chitrāṅchī kevaḷa hoya mātī | kā pāhāleyā rātī | āṅdhāre ure || Jñāne.18.263 || Jai rūpachi nāhī ubhe | tai chhāyā kāhyāchī shobhe | darpaṇeṁvīṇa biṁbe | vadana ke pā || Jñāne.18.264 || Phiṭaliyā nidrechā ṭhāva | kaiṅchā swapnāsi prastāva | maga satya kī te vāva | koṇa mhaṇe || Jñāne.18.265 || Taise gā saṅnyāse yeṇe | tava avidyesīchi nāhī jiṇe | mā tiyeche kārya koṇe | ghepedīpe || Jñāne.18.266 || Mhaṇoni saṅnyāsiye pāhī | karmāchī goṭhī kījela kāī | [chūrṇikā] pari avidyā āpulyā dehī | āhe jai kā || Jñāne.18.267 || Kartepaṇācheni thāṁve | ātmā shubhāshubhī dhāṁve | druṣhṭi bhedāchiye rāṇive | rachalīse jai || Jñāne.18.268 || Tai tarī gā suvarmā | bījāvaḷī ātmayā karmā | apāḍe jaisī pashchimā | pūrvesi kā || Jñāne.18.269 || Nā tarī ākāshā kā ābhāḷā | sūryā āṇi mrugajaḷā | bījāvaḷī bhūtaḷā | vāyūsi jaisī || Jñāne.18.270 || Pāṅgharoni naīṅche udaka | ase naīṅmāji khaḍaka | pari jāṇije kā vegaḷika | koḍīchī te || Jñāne.18.271 || Ho kā udakāĵavaḷī | pari sinīchi te bābuḷī | kāya saṅgāstava kāĵaḷī | dīpa mhaṇo ye || Jñāne.18.272 || Ĵarī chaṅdrī jālā kalaṅka | tari chaṅdreṅsī navhe eka | āhe druṣhṭī ḍoḷyā viveka | apāḍa jetulā || Jñāne.18.273 || Nānā vāṭā vāṭe jātayā | voghā voghī vāhatayā | ārasā ārasā pāhatayā | apāḍa jetulā || Jñāne.18.274 || Pārthā gā tetuleni māne | ātmenisī karma sine | pari ghevavije ajñāne | te kīra aise || Jñāne.18.275 || Vikāse ravīte upajavī | drutī alīkaravī bhogavī | te sarovarī kā baravī | abjiṇī jaisī || Jñāne.18.276 || Puḍhatapuḍhatī ātmakriyā | anyakāraṇakāchi taishiyā | karū pāṅchāṅhī tayā | kāraṇā rūpa || Jñāne.18.277 || [Saptamādhyāyoktaṁ(ñ) jñānavijñānayogamāha chaturbhiḥ(hi)]-</p>
<p>Pañchaitāni mahābāho kāraṇāni nibodha me | sāṅgkhye krutānte proktāni siddhaye sarvakarmaṇām || Bha.Gī.18.13 ||</p>
<p>[Pañchaitāni mahābāho kāraṇāni] Āṇi pāṁ(ñ)chahī kāraṇeṁ(n) tiyeṁ | tūṁ(ñ)hī ĵāṇasīla vipāyeṁ | [sāṅgkhye krutānte proktāni] je shāstreṁ ubhaūni bāhe | bolatī jayāṁ(n)teṁ || Jñāne.18.278 || Vedarāyāchiyā rājadhānīṁ | sāṁ(ṅ)khya-vedāṁ(n)tāṁ(ñ)chyā bhuvanīṁ | nirūpaṇāchyā nishāṇadhwanīṁ | garjatī jiyeṁ || Jñāne.18.279 || [Siddhaye sarvakarmaṇāṁ] Je sarvakarmasiddhīlāgīṁ | iyeṁ(ñ)chi mudaleṁ ho jagīṁ | tetha na suvāvā abhaṁ(ṅ)gīṁ | ātmarāja || Jñāne.18.280 || Iyā bolāche ḍāṁ(ṅ)guraṭī | tiyeṁ prasiddhī ālīṁ(ṅ) kirīṭī | mhaṇoni tujhyā hana Karṇapuṭīṁ | vasota kāṁ(ñ) je || Jñāne.18.281 || [Nibodha me] Āṇi mukhāṁ(n)tarīṁ āikije | taiseṁ(ṅ) kāyaseṁ heṁ ojheṁ | mī chidratna tuĵhe | asatāṁ hātīṁ || Jñāne.18.282 || Darpaṇa puḍhāṁ māṁ(ṅ)ḍaleyā | kāṁ lokāṁ(ñ)chiyā ḍoḷyāṁ | māna dyāyā pahāvayā | āpuleṁ(n) nikeṁ || Jñāne.18.283 || Bhakta jaiseni jetha pāhe | tetha teṁ(n) teṁ(ñ)chi hota jāye | to mī tuĵheṁ(ñ) jāhaloṁ āheṁ | kheḷaṇeṁ ājī || Jñāne.18.284 || [Ayaṁ bhāvaḥ] Aiseṁ heṁ prītīcheni vegeṁ | deva bolatāṁ se neghe | tava ānaṁ(n)dāmājī āṁ(ṅ)geṁ | virata Pārth || Jñāne.18.285 || Chāṁ(n)diṇiyāĉhā paḍibhara | hotāṁ somakāṁ(n)tāchā ḍoṁ(ṅ)gara | vigharoni sarovara | hoṁ pāhe jaisā || Jñāne.18.286 || Taiseṁ sukha āṇi anubhūtī | yā bhāvāṁ(ñ)chī moḍūni bhiṁ(n)tī | ātaleṁ Arjunākrutī | sukhachi jetha || Jñāne.18.287 || Tetha samartha mhaṇauni devā | avakāsha jāhālā āṭhavā | maga buḍatayāĉhā dhāṁvā | jīveṁ(ṅ) kelā || Jñāne.18.288 || Arjunā yesaṇeṁ(n) dheṁ(ṅ)ḍeṁ | prajñāpasareṁsīṁ buḍe | āleṁ bharateṁ evaḍheṁ | teṁ sāṁvarūni || Jñāne.18.289 || Deva mhaṇe hāṁ(ṅ) gā Pārthā | tūṁ āpaṇapeṁ(n) dekha sarvathā | tava sāṁvarūni yereṁ māthā | tukiyelā || Jñāne.18.290 || Mhaṇe ĵāṇasī dātārā | mī tuĵasīṁ vyaktishejārā | ubagalā ādīṁ ekāhārā | yevoṁ pāheṁ || Jñāne.18.291 || Tayāhī hā aisā | lobheṁ(n) detasāṁ(ñ) ĵarī lālasā | tarī kāṁ(ñ) jī ghālītasāṁ | āḍa āḍa jīvā || Jñāne.18.292 || Tetha ShreeKriṣhṇa mhaṇatī nikeṁ | adyāpi nāhīṁ mā ṭhāukeṁ | veḍyā chaṁ(n)drā āṇi chaṁ(n)drike | na miḷaṇeṁ āhe || Jñāne.18.293 || Āṇi hāhī boloni bhāvo | tuĵa dāūṁ āmhī bhivoṁ | je rusatāṁ bāṁ(n)dhe thāvo | teṁ prema gā heṁ || Jñāne.18.294 || Etha ekamekāṁ(ñ)chiye khuṇe | visaṁ(n)vāda taṁ(ñ)va jiṇeṁ | mhaṇauni aso heṁ bolaṇeṁ | iyeviṣhayīṁ(ñ)cheṁ || Jñāne.18.295 || Maga kasakaseṁ(n) teṁ ātāṁ | bolata hotoṁ paṁ(ṅ)ḍusutā | sarva karmāṁ bhinnatā | ātmenisīṁ || Jñāne.18.296 || Tava Arjun mhaṇe deveṁ | mājhiye manīṁ(ñ)cheṁ(ñ)chi swabhāveṁ | prastāvileṁ baraveṁ | prameya teṁ(ñ) jī || Jñāne.18.297 || Jeṁ sakaḷa karmāṁ(ñ)cheṁ bīja | kāraṇapaṁ(n)chaka tuĵa | sāṁ(ṅ)gena aisī paija | ghetalī kāṁ || Jñāne.18.298 || Āṇi ātmayā etha kāṁhīṁ | sarvathā lāga nāhīṁ | heṁ puḍhāralāsi teṁ(n) deīṁ | lāhāṇeṁ māĵheṁ || Jñāne.18.299 || Yayā bolā vishwesheṁ | mhaṇitaleṁ(n) toṣheṁ bahuvaseṁ | iyeviṣhayīṁ(n) dharaṇeṁ baise | aiseṁ(ṅ) keṁ(ñ) ĵoḍe || Jñāne.18.300 || Tarī Arjunā nirūpijela | teṁ(ṅ) kīra bhāṣheāṁ(n)tula | pari mechu ye hoijela | rhuṇiyā tuĵa || Jñāne.18.301 || Tava Arjun mhaṇe devo | kāī visarale māgīla bhāvo | iye goṭhī kī rākhata āhoṁ | mītūṁ(ñ)paṇa jī || Jñāne.18.302 || Etha ShreeKriṣhṇa mhaṇatī ho kāṁ | ātāṁ avadhānāchā pasara nikā | karūniyāṁ āikā | puḍhāraloṁ(n) teṁ || Jñāne.18.303 || [Chūrṇikā shlokatrayasya] Tari satyachi gā dhanurdharā | sarva karmāṁ(ñ)chā ubhārā | hotase bāhira-bāhirā | karaṇeṁ pāṁ(ñ)cheṁ || Jñāne.18.304 || Āṇi paṁ(n)chakāraṇa daḷavāḍeṁ | jihīṁ(ṅ) karmākāra māṁ(ṅ)ḍe | te hetu tava ughaḍe | pāṁ(ñ)cha āthī || Jñāne.18.305 || Yetha ātmatattwa udāsīna | teṁ(n) nā hetu nā upādāna | nā teṁ aṁ(ṅ)ga karī saṁvāhana | karmasiddhīcheṁ || Jñāne.18.306 || Tetha shubhāshubhīṁ aṁshīṁ | niphajatī karmeṁ aisīṁ | rātīdivo āKāshīṁ | jiyāparī || Jñāne.18.307 || Toya teja dhūma | yayāṁ vāyūsī saṁ(ṅ)gama | jāliyā hoya abhrāgama | vyoma teṁ(n) neṇe || Jñāne.18.308 || Nānā kāṣhṭhīṁ(n) nāva miḷe | te nāvāḍeni chaḷe | chālavije aniḷeṁ | udaka teṁ sākṣhī || Jñāne.18.309 || Kāṁ(ṅ) kavaṇeṁ ekeṁ piṁ(ṅ)ḍeṁ | veṁ(ñ)chitāṁ avatare bhāṁ(ṅ)ḍeṁ | maga bhavaṁ(n)ḍije daṁ(ṅ)ḍeṁ | bhrame chakra || Jñāne.18.310 || Āṇi kartrutwa kulālācheṁ | tetha kāya teṁ pruthvīyecheṁ | ādhārāvāṁ(ñ)chūni veṁ(ñ)che | vichārīṁ pāṁ || Jñāne.18.311 || Heṁhī aso lokāṁ(ñ)chiyā | rāhāṭī hotāṁ āghaviyā | koṇa kāma savitayā | āṁ(ṅ)gā āleṁ || Jñāne.18.312 || Taiseṁ pāṁ(ñ)cha hetumiḷaṇīṁ | pāṁ(ñ)cheṁ(ñ)chi iṁ(ṅ)hīṁ(ṅ) kāraṇīṁ | kīje karmalatāṁ(ñ)chī lāvaṇī | ātmā sinā || Jñāne.18.313 || Ātāṁ yechi vegaḷālīṁ | pāṁ(ñ)chahī vivaṁ(ñ)chūṁ(ṅ) gā bhalīṁ | tukoni ghetalīṁ | motiyeṁ(ñ) jaisīṁ || Jñāne.18.314 ||</p>
<p>Adhiṣhṭhānaṁ(n) tathā kartā karaṇaṁ(ñ) cha pruthagvidham | vividhāshcha pruthakcheṣhṭā daivaṁ(ñ) chaivātra pañchamam || Bha.Gī.18.14 ||</p>
<p>[Adhiṣhṭhānaṁ] Taisī yathālakṣhaṇe | āike pāṅcha kāraṇe | tari deha he mī mhaṇe | pahile etha || Jñāne.18.315 || Yayāte adhiṣhṭhāna aise | mhaṇije te yāchi doṣhe | je swabhāgyeṁsī vase | bhoktā yetha || Jñāne.18.316 || Iṅdriyāṅchyā dāhe hātī | jāchoni divorātī | sukhaduḥkhe prakrutī | ĵoḍījatī jiye || Jñāne.18.317 || Tiye bhogāvayā purukhā | āna ṭhāvochi nāhī dekhā | mhaṇauni adhiṣhṭhānabhākhā | bolije deha || Jñāne.18.318 || He chovisāṅhī tattwāṅche | kuṭuṁbagharavastīche | tuṭe baṅdhamokṣhāṅche | guṅthāḍe etha || Jñāne.18.319 || Kiṁbahunā avasthātrayā | he adhiṣhṭhāna dhanaṅjayā | mhaṇoni dehā yayā | hechi nāma || Jñāne.18.320 || [Tathā kartā] Āṇi kartā he duje | karmāche kāraṇa jāṇije | pratibiṁba mhaṇije | chaitanyāche je || Jñāne.18.321 || Ākāshachi varṣhe nīra | te taḷavaṭī bāṅdhe nāḍara | maga biṅboni tadākāra | hoya jevī || Jñāne.18.322 || Kā nidrābhare bahuve | rāyā rāyapaṇa ṭhāuve navhe | maga swapnīṅchiye sāmāve | raṅkapaṇī || Jñāne.18.323 || Taise āpuleni visare | chaitanyachi dehākāre | ābhāsoni āviṣhkare | dehapaṇe je || Jñāne.18.324 || Jayā vichārāchyā deshī | prasiddhi gā jīva aisī | jeṇe bhāṣha kelī deheṁsī | āghavāṁviṣhayī || Jñāne.18.325 || Prakrutī karī karme | to myā kelī mhaṇe bhrame | yetha kartā yeṇe nāme | bolije jīva || Jñāne.18.326 || [Karaṇaṁ(ñ) cha pruthagvidhaṁ] Maga pāteyāṅchyā keshī | ekīcha uṭhatī diṭhī jaisī | mokaḷīcha varī aisī | chirīva game || Jñāne.18.327 || Kā gharāāṅtula eka | dīpāchā avaloka | gavākṣhabhede aneka | āvaḍe jevī || Jñāne.18.328 || Kā ekachi puruṣha jaisā | anusarata navā rasā | navavidha aisā | āvaḍo lāge || Jñāne.18.329 || Tevi buddhīche eka ĵāṇaṇe | shrotrādibhede yeṇe | bāheri iṅdriyapaṇe | phāṅke je kā || Jñāne.18.330 || Te pruthagvidha karaṇa | karmāche iyā kāraṇa | tisare gā ĵāṇa | nrupanaṅdanā || Jñāne.18.331 || [Vividhā cha pruthakcheṣhṭā] Āṇi pūrvapashchimavāhaṇī | nighāliyā voghāchiyā miḷaṇī | hoya nadī nada pāṇī | ekachi jevī || Jñāne.18.332 || Taisī kriyāshakti pavanī | ase je anapāyinī | te paḍilī nānā sthānī | nānā hoya || Jñāne.18.333 || Jai vāche karī yeṇe | tai techi hoya bolaṇe | hātā ālī tarī gheṇe | deṇe hoya || Jñāne.18.334 || Agā charaṇāchyā ṭhāyī | tari gatī techi pāhī | adhodwārī dohī | kṣharaṇe techi || Jñāne.18.335 || Kaṅdauni hrudayavarī | praṇavāchī uĵarī | karitā techi sharīrī | prāṇa mhaṇije || Jñāne.18.336 || Maga urdhwīṅchiyā rigānigā | puḍhatī techi shakti pai gā | udāna aisiyā liṅgā | pātra jāhālī || Jñāne.18.337 || Adhoraṅdhrācheni vāhe | apāna he nāma lāhe | vyāpakapaṇe hoye | vyāna techi || Jñāne.18.338 || Ārogileni rase | sharīra bharī sarise | āṇi na sāṅḍitā ase | sarvasaṅdhī || Jñāne.18.339 || Aisiyā iyā rāhaṭī | maga techi kriyā pāṭhī | samāna aisī kirīṭī | bolije gā || Jñāne.18.340 || Āṇi jāṁbhaī shiṅka ḍheṅkara | aisaisā hotase vyāpāra | nāga kūrma krukara | ityādi hoya || Jñāne.18.341 || Eva vāyūchī he cheṣhṭā | ekīchi pari subhaṭā | vartanāstava pālaṭā | yetase je || Jñāne.18.342 || Te bhedalī vruttipaṅthe | vāyushaktī gā ethe | karmakāraṇa chauthe | aise ĵāṇa || Jñāne.18.343 || [Daivaṁ(ñ) chaivātra pañchamaṁ] Āṇi rhutu baravā Shāradu | Shāradī puḍhatī chāṅdu | chaṅdrī jaisā saṁbaṅdhu | pūrṇimechā || Jñāne.18.344 || Kā vasaṅtī baravā ārāma | ārāmī priyāsaṅgama | saṅgamī āgama | upachārāṅchā || Jñāne.18.345 || Nānā kamaḷī Pāṅḍavā | vikāsa jaisā baravā | vikāsīṁhī yāvā | parāgāchā to || Jñāne.18.346 || Vāche barave kavitwa | kavitwī barave rasikatwa | rasikatwī paratattwa | sparsha jaisā || Jñāne.18.347 || Taisī sarvavruttivaibhavī | buddhīchi ekalī baravī | buddhīhī barava navī | iṅdriya prauḍhī || Jñāne.18.348 || Iṅdriyaprauḍhīmaṅḍaḷā | shrruṅgāra ekachi nirmaḷā | jai adhiṣhṭhātriya kā meḷā | daivatāṅchā ĵo || Jñāne.18.349 || Mhaṇūni chakṣhurādikī dāhe | iṅdriyā pāṭhī swānugrahe | sūryādikā kā āhe | surāṅchee vruṅda || Jñāne.18.350 || Te devavruṅda barave | karmakāraṇa pāṅchave | Arjunā etha ĵāṇāve | deva mhaṇe || Jñāne.18.351 || Eva māne tujhiye āyaṇī | taisī karmajātāṅchī he khāṇī | paṅchavidha ākarṇī | nirūpilī || Jñāne.18.352 || [Chūrṇikā] Ātā hechi khāṇī vāḍhe | maga karmāchī sruṣhṭī ghaḍe | jihī te hetuhī ughaḍe | dāū pāṅchai || Jñāne.18.353 ||</p>
<p>Sharīravāṅgmanobhiryatkarma prārabhate naraḥ | nyāyyaṁ vā viparītaṁ vā pañchaite tasya hetavaḥ || Bha.Gī.18.15 ||</p>
<p>[Sharīravāṅgmanobhiriti pratyekaṁ padaṁ vyāchaṣhṭe tatra manasā] Tari avasāṅta ālī mādhavī | te hetu hoya navapallavī | pallava puṣhpapuṅja dāvī | puṣhpa phaḷāṅte || Jñāne.18.354 || Kā vārṣhiye āṇije megha | meghe vruṣhṭiprasaṅga | vruṣhṭīstava bhoga | sasyasukhāchā || Jñāne.18.355 || Nā tarī prāchī aruṇāte viye | aruṇe sūryodaya hoye | sūrye sagaḷā pāhe | divasa jaisā || Jñāne.18.356 || Taise mana hetu Pāṅḍavā | hoya karmasaṅkalpabhāvā | to saṅkalpa lāvī divā | vāchechā gā || Jñāne.18.357 || [Vāchā] Maga vāchechā to divaṭā | dāvī krutyajātāchiyā vāṭā | tevhā kartā rige kāmaṭhā | kartrutwāchyā || Jñāne.18.358 || [Sharīreṇa] Tetha sharīrādika daḷavāḍe | sharīrādikā hetūchi ghaḍe | lohakāma lokhaṅḍe | nirvāḷije jaise || Jñāne.18.359 || Kā tāṅthuvāchā tāṇā | tāṅthu ghālitā vairaṇā | to taṅtūchi vichakṣhaṇā | hoya paṭa || Jñāne.18.360 || Taise mana vāchā dehāche | karma manādi hetuchi rache | ratnī ghaḍe ratnāche | daḷavāḍe jevī || Jñāne.18.361 || [Yat] Etha sharīrādike kāraṇe | techi hetu kevi he koṇe | apekṣhije tari teṇe | avadhāriĵo || Jñāne.18.362 || [Tasya hetavaḥ] Āikā sūryāchiyā prakāshā | hetu kāraṇa sūryachi jaisā | kā uṅsāche kāṅḍe uṁsā | vāḍhi hetu || Jñāne.18.363 || Nānā vāgdevatā vānāvī | tai vāchāchi lāge kāmavāvī | kā vedā vedeṅchi bolāvī | pratiṣhṭhā jevī || Jñāne.18.364 || Taise karmā sharīrādike | kāraṇa he kīra ṭhāuke | pari hechi hetu na chuke | heṁhī etha || Jñāne.18.365 || [Karma prārabhate naraḥ] Āṇi dehādikī kāraṇī | dehādi hetumiḷaṇī | hoya jayā ubhāraṇī | karmajātā || Jñāne.18.366 || [Nyāyyaṁ vā] Te shāstrārthe mānileyā | mārgā anusare dhanaṅjayā | tari nyāya to nyāyā | hetu hoya || Jñāne.18.367 || Jaisā parjanyodakāchā loṭa | vipāye dharī sāḷīṅchā pāṭa | to jire pari achāṭa | upayoga āthī || Jñāne.18.368 || Kā roṣhe nighāle avachaṭe | paḍile dwārakechiye vāṭe | te shiṇe pari sunāṭe | na vachatī pade || Jñāne.18.369 || Taise hetukāraṇameḷe | uṭhī karma je āṅdhaḷe | te shāstrāche lāhe ḍoḷe | tai nyāyya mhaṇipe || Jñāne.18.370 || [Viparītaṁ vā] Dūdha vāḍhatā ṭhāvo na pave | tava utoni ĵāya swabhāve | tohī veṅcha pari navhe | veṅchile te || Jñāne.18.371 || Taise shāstrasāhyeṁvīṇa | kele nohe ĵarī akāraṇa | tari lāgo kā nāgavaṇa | dānalekhī || Jñāne.18.372 || Agā bāvanā varṇāṁparatā | koṇa maṅtra āhe Paṅḍusutā | kā bāvanahī nuchchāritā | jīva āthī || Jñāne.18.373 || Pari maṅtrāchī kaḍasaṇī | jaṅva neṇije kodaṅḍapāṇī | tava uchchāraphaḷa vāṇī | na pave jevī || Jñāne.18.374 || Tevī kāraṇahetuyoge | je bisāṭa karma nige | te shāstrāchiye na lage | kāṅse ĵava || Jñāne.18.375 || Karma hotachi ase tevhāṁhī | pari te hoṇe navhe pāhī | to anyāya gā anyāyī | hetu hoya || Jñāne.18.376 ||</p>
<p>Tatraivaṁ sati kartāramātmānaṁ(ṅ) kevalaṁ(n) tu yaḥ | pashyatyakrutabuddhitwānna sa pashyati durmatiḥ(hi) || Bha.Gī.18.16 ||</p>
<p>[Pañchaite iti pūrvashlokasthaṁ padaṁ] Eva paṅchakāraṇā karmā | pāṅchahī hetu he sumahimā | [tatraivamiti] ātā ethe pāhe pā ātmā | sāṁpaḍalā ase || Jñāne.18.377 || Bhānu na honi rūpe jaisī | chakṣhu rūpāte kā praKāshī | ātmā na honi karme taisī | prakaṭita ase gā || Jñāne.18.378 || Pai pratibiṁba ārisā | donhī na honi vīreshā | dohīṅte praKāshī jaisā | nyāhāḷitā to || Jñāne.18.379 || Kā ahorātra savitā | na honi karī Paṅḍusutā | taisā ātmā karma kartā | na honi dāvī || Jñāne.18.380 || [Pashyatyakrutabuddhitwāt] Pari dehāhaṁmānabhulī | jayāchī buddhī dehīṅcha ātalī | tayā ātmaviṣhayī jālī | madhyarātrī gā || Jñāne.18.381 || Jeṇe chaitanyā īshwarā Brahmā | dehachi kele paramasīmā | tayā ātmā kartā he pramā | alāṭa upaĵe || Jñāne.18.382 || Ātmāchi karmakartā | hāhī nishchaya nāhī tattwatā | dehachi mī karmakartā | mānito sācha || Jñāne.18.383 || Je ātmā mī karmātīta | sarvakarmasākṣhibhūta | he āpulī kaṁhī māta | nāyakechi kānī || Jñāne.18.384 || [Na sa pashyati durmatiḥ(hi)] Mhaṇauni umapā ātmayāte | dehachivarī mavije ethe | vichitra kāī rātri divasāṅte | ḍuḍuḷa na karī || Jñāne.18.385 || Pai jeṇe āKāshīṅchā kaṁhī | satya sūrya dekhilā nāhī | to thillarīṅche biṅba kāī | mānū na lāhe || Jñāne.18.386 || Thillarācheni ĵālepaṇe | sūryāsi āṇī hoṇe | tyāchyā nāshī nāshaṇe | kaṅpe kaṁpa || Jñāne.18.387 || Āṇi nidristā chevo na ye | tava swapna sācha ho lāhe | rajju neṇatā sarpā bihe | vismo kavaṇa || Jñāne.18.388 || Jaṅva kavaḷa āthi ḍoḷā | tava chaṅdra dekhāvā kī piṁvaḷā | kāya mrugīṁhī mrugajaḷā | bhāḷāve nāhī || Jñāne.18.389 || Taisā shāstragurūcheni nāve | ĵo vārāhī ṭeko nedī sive | kevaḷa mauḍhyāchenīchi jīve | jiyālā ĵo || Jñāne.18.390 || Teṇe dehātmadruṣhṭīmuḷe | ātmayā ghāpe dehāche jāḷe | jaisā abhrāchā vega kolhe | chaṅdrī mānī || Jñāne.18.391 || [Ayaṁ bhāvaḥ] Maga tayā mānaṇayāsāṭhī | dehabaṅdīshāḷe kirīṭī | karmāchyā vajragāṅṭhī | kaḷāse to || Jñāne.18.392 || Pāhe pā baṅdhabhāvanā druḍhā | naḷiyevarī to bāpuḍā | kāya mokaḷeyāhī chavaḍā | na ṭhakechi puṁsā || Jñāne.18.393 || Mhaṇoni nirmaḷe ātmaswarūpī | ĵo prakrutīche kele āropī | to kalpakoḍīchyā māpī | mavīchi karme || Jñāne.18.394 || [Chūrṇikā] Ātā karmāmājī ase | pari tayāte karma na sparshe | vaḍavānaḷāte jaise | samudrodaka || Jñāne.18.395 || Taiseni vegaḷepaṇe | jayāche karmī asaṇe | to kīra voḷakhāvā kavaṇe | tarī sāṅgo || Jñāne.18.396 || Je muktāte nirdhāritā | lābhe āpalīcha muktatā | jaisī dīpe dise pāhatā | āpalī vastu || Jñāne.18.397 || Nā tarī darpaṇa ĵava uṭije | tava āpaṇapayā āpaṇa bheṭije | kā toya pāvatā toya hoije | lavaṇe jevī || Jñāne.18.398 || He aso paratoni māgute | pratibiṁba pāhe biṁbāte | tava pāhaṇe jāūni āyite | biṁbachi hoya || Jñāne.18.399 || Taise hārapale āpaṇape pāve | tai saṅtāṅte pāhātā giṁvasāve | mhaṇoni vānāve aikāve | techi sadā || Jñāne.18.400 || Pari karmī asoni karme | ĵo nāgave samaviṣhame | charmachakṣhūcheni chāme | druṣhṭī jaisī || Jñāne.18.401 || Taisā soḍavalā ĵo āhe | tayāche rūpa ātā pāhe | upapattīchī bāhe | ubhaūni sāṅgo || Jñāne.18.402 ||</p>
<p>Yasya nāhaṅgkruto bhāvo buddhiryasya na lipyate | hatwāpi sa imāँllokānna hanti na nibadhyate || Bha.Gī.18.17 ||</p>
<p>[Yasya nāhaṅgkruto bhāvaḥ] Tari avidyechiyā nidā | vishwaswapnāchā hā dhāṅdā | bhogita hotā prabuddhā | anādi ĵo || Jñāne.18.403 || To mahāvākyācheni nāve | gurukrupecheni thāṁve | māthā hāta ṭhevaṇe navhe | thāpaṭilā jaisā || Jñāne.18.404 || Taisā vishwaswapneṁsī māyā | nīda sāṅḍūni dhanaṅjayā | sahaĵeṅchi cheilā adwayā- | naṅdapaṇe ĵo || Jñāne.18.405 || [Dwitīyādhyāyoktamātmatattwasāṅgkhyamāha] Tevhā mrugajaḷāche pūra | disate eka niraṅtara | hārapatī kā chaṅdrakara | phāṅkatā jaise || Jñāne.18.406 || Kā bāḷatwa nighoni ĵāya | tai bāgulā nāhī trāya | pai jaḷāliyā iṅdhana na hoya | raṅdhana jevī || Jñāne.18.407 || Nā nā chevo āliyā pāṭhī | tai swapna na dise diṭhī | taisī ahaṅmamatā gā kirīṭī | nurechi tayā || Jñāne.18.408 || [Adhiṣhṭhānamiti shloke yāni pañcha karmakāraṇānyuktāni teṣhu nāhaṁ(ṅ)krutabuddhitwamiti vaktumadhiṣhṭhānamiti shlokaṁ punarvyāchaṣhṭe-] Maga sūrya aṅdhārālāgī | righo kā bhalate suraṅgī | pari to tayāchyā bhāgī | nāhīṅchi jaisā || Jñāne.18.409 || Taisā ātmatwe veṣhṭilā hoye | to jayā tayā drushyāte pāhe | te drushya draṣhṭepaṇeṁsī hota jāye | tayāchechi rūpa || Jñāne.18.410 || Jaisā vahni jayā lāge | te vahnīchi jāliyā āṅge | dāhyadāhakavibhāge | sāṅḍije te || Jñāne.18.411 || Taisā karmākārā dujeyā | to kartepaṇāchā ātmayā | āḷa ālā to geliyā | kāhī bāhī je ure || Jñāne.18.412 || Tiye ātmasthitīchā ĵo rāvo | maga to dehī iye ĵāṇela ṭhāvo | kāya pralayāṁbūchā unnāho | vogha mānī || Jñāne.18.413 || Taisī te pūrṇa ahaṅtā | kāī dehapaṇe Paṅḍusutā | āvare kāī savitā | biṅbe dharilā || Jñāne.18.414 || Pai mathūni loṇī ghepe | te māgutī tākī ghāpe | tari te liptapaṇe liṁpe | teṇeṅsī kāī || Jñāne.18.415 || Nā nā kāṣhṭhauni vīreshā | vegaḷāviliyā hutāshā | rāhe kāṣhṭhāchiyā māṅdusā | koṅḍalepaṇe || Jñāne.18.416 || Kā rātrīchiyā udarāṅta | rigālā ĵo hā bhāswata | to rātrīaisī māta | aike kāī || Jñāne.18.417 || Taise vedyavedakapaṇeṁsī | paḍile kā jayāchyā grasī | tayā deha mī aisī | ahaṅtā kaiṅchī || Jñāne.18.418 || Āṇi ākāshe jethe jethunī | jāije tetha ase bharonī | mhaṇoni ṭhele koṅdonī | āpeṁāpa || Jñāne.18.419 || Taise je teṇe karāve | to techi āhe swabhāve | mā koṇe karmī veṣhṭāve | kartepaṇe || Jñāne.18.420 || Nurechi gaganāvīṇa ṭhāvo | nohechi samudrā pravāho | nuṭhīchi dhruvā jāvo | taise ĵāhāle || Jñāne.18.421 || Aiseni ahaṅkrutibhāvo | jayāĉhā bodhī jāhālā vāvo | tarhī dehā jaṅva nirvāho | tava āthī karme || Jñāne.18.422 || Vārā ĵarī vāĵoni vosare | tarī to ḍola rukhī ure | kā seṅde druti rāhe kāpure | veṅchalenī || Jñāne.18.423 || Kā saraleyā Gītāchā samāraṁbhu | na vache vāhavaleyāĉhā kṣhobhu | bhūmī loḷoni geliyā aṁbu | vola thāre || Jñāne.18.424 || Agā māvaḷaleni arke | saṅdhyechiye bhūmike | jyotidīptī kautuke | dise jaisī || Jñāne.18.425 || Pai lakṣha bhediliyāhīvarī | bāṇa dhāṅvechi tavavarī | ĵava bharalī āthī urī | baḷāchī tayā || Jñāne.18.426 || Nā nā chakrī bhāṅḍe ĵāle | te kulāle parate nele | pari bhramechi te māgile | bhovaṅḍilepaṇe || Jñāne.18.427 || Taisā dehābhimāna geliyā | deha jeṇe swabhāve dhanaṅjayā | ĵāle te apaisayā | cheṣhṭavīcha te || Jñāne.18.428 || Saṅkalpeṁvīṇa swapna | na lāvitā dāṅgīche bana | na rachitā gaṅdharvabhuvana | uṭhī jaise || Jñāne.18.429 || Ātmayācheni udyameṁvīṇa | taise dehādipaṅchakāraṇa | hoya āpaṇayā āpaṇa | kriyājāta || Jñāne.18.430 || Pai prāchīnasaṁskārasheṣhe | pāṅchahī kāraṇe sahetuke | kāmavījatī gā aneke | karmākāre || Jñāne.18.431 || [Hatwā’pi sa imāँllokān] Tayā karmāmājī maga | saṁharo āghave jaga | athavā nave chāṅga | anukaro || Jñāne.18.432 || Pari kumuda kaiseni suke | te kamaḷa kaise phāṅke | hī donhī ravī na dekhe | jayāparī || Jñāne.18.433 || Kā viju varṣhoni ābhāḷa | ṭhikariyā āto bhūtaḷa | athavā karū shāḍaḷa | parjanyavruṣhṭī || Jñāne.18.434 || Tari tayā dohīṅte jaise | neṇijechi kā ākāshe | taisā dehīṅcha ĵo ase | videhadruṣhṭī || Jñāne.18.435 || To dehādikī cheṣhṭī | ghaḍatā moḍatā he sruṣhṭī | na dekhe swapna druṣhṭī | cheilā jaisā || Jñāne.18.436 || Yerhavī chāmāche ḍoḷevarī | je dekhatī dehachivarī | te kīra to vyāpārī | aiseṅchi mānitī || Jñāne.18.437 || Kā truṇāchā bāhulā | ĵo āgarāmere ṭhevilā | to satya rākhatā kolhā | na manī kāī || Jñāne.18.438 || | pise nesale kā nāgave | he lokī yeūni ĵāṇāve | ṭhāṇoriyāṅche mavāve | āṇikī ghāya || Jñāne.18.439 || Kā mahāsatīche bhoga | dekhe kīra sakaḷa jaga | pari te āgī nā āṅga | nā loka dekhe || Jñāne.18.440 || Taisā swaswarūpe uṭhilā | ĵo drushyeṅsī draṣhṭā āṭalā | to neṇe kāya rāhaṭalā | iṅdriyagrama || Jñāne.18.441 || Agā thorī kalloḷī kalloḷa sāne | lopatā tirīṅcheni jane | ekā ekī giḷile he mane | mānije jarhī || Jñāne.18.442 || Tarhī udakāprati pāhī | koṇa grasītase kāī | taise pūrṇā duje nāhī | je to mārī || Jñāne.18.443 || Suvarṇāchiyā chaṅḍikā | suvarṇashūḷeṅchi dekhā | suvarṇāchiyā mahikhā | nāsha kelā || Jñāne.18.444 || To devalavasiyā kaḍā | vyavahāra gamalā phuḍā | vāṅchūni mahiṣha shūḷa chāmuṅḍā | suvarṇachi te || Jñāne.18.445 || Pai chitrīṅche jaḷa hutāsha | to druṣhṭīchāchi ābhāsa | paṭī āgna volāṁsha | donhī nāhī || Jñāne.18.446 || Muktāche deha taise | hāle chāle saṁskāravashe | te dekhoni loka pise | to kartā mhaṇatī || Jñāne.18.447 || [Na hanti] Āṇi tayā karaṇeyāṁāṅta | ghaḍo trailokyā ghāta | pari teṇe kelā he māta | bolo na ye || Jñāne.18.448 || Agā aṅdhakāra dekhāvā teje | maga to pheḍije he ke bolije | taise jñāniyā nāhī duje | to mārīla kāī || Jñāne.18.449 || [Buddhiryasya na lipyate] Mhaṇoni tayāchī buddhī | neṇe pāpapuṇyāchī gaṅdhī | Gaṅgā mīnaliyā nadī | viṭāḷa jaisā || Jñāne.18.450 || Agnīsī agni jhagaṭaliyā | kāya poḷe to dhanaṅjayā | kī shastra rupe āpaṇayā | āpaṇachi || Jñāne.18.451 || Taise āpaṇapayāparate | ĵo neṇe kriyājātāte | tetha kāya liṁpavī buddhīte | tayāchiye || Jñāne.18.452 || [Na nibaddhyate] Mhaṇoni kārya kartā kriyā | he swarūpachi ĵāhāle jayā | nāhī sharīrādikī tayā | karmabaṅdha || Jñāne.18.453 || Je kartā jīva viṅdāṇī | kāḍhūni pāṅchahī khāṇī | ghaḍita āhe karaṇī | āutī dāhe || Jñāne.18.454 || Tetha nyāvo āṇi anyāvo | hā dwividha sādhūni āvo | ubhāritā na lavī kheṁvo | karma bhuvane || Jñāne.18.455 || Yā thorāḍā kīra kāmā | virajā nohe ātmā | pari mhaṇasī hana upakramā | hāta lāvī || Jñāne.18.456 || To sākṣhī chidrūpa | karmapravruttīchā saṅkalpa | uṭhī to kā niropa | āpaṇachi de || Jñāne.18.457 || Tarī karmapravruttīhī lāgī | tayā āyāsa nāhī āṅgī | je pravruttīchehī uḷigī | lokachi āthī || Jñāne.18.458 || Mhaṇoni ātmayāche kevaḷa | ĵo rūpachi jāhālā nikhiḷa | tayā nāhī baṅdishāḷa | karmāchī he || Jñāne.18.459 || Pari ajñānāchyā paṭī | anyathā jñānāche chitra uṭhī | tetha chitāraṇī he tripuṭī | prasiddha je kā || Jñāne.18.460 ||</p>
<p>Jñānaṁ(ñ) jñeyaṁ parijñātā trividhā karmachodanā | karaṇaṁ(ṅ) karma karteti trividhaḥ(kh) karmasaṅggrahaḥ || Bha.Gī.18.18 ||</p>
<p>[Parijñātā] Je jñāna jñātā jñeya | he jagāche bījatraya | te karmāchī niḥsaṅdeha | pravruttī ĵāṇa || Jñāne.18.461 || Ātā yayāchi gā trayā | vyaktī vegaḷāliyā | āike dhanaṅjayā | karū rūpa || Jñāne.18.462 || Tari jīvasūryabiṁbāche | rashmī shrotrādike pāṅche | dhāṁvoni viṣhayapadmāche | phoḍīta maḍha || Jñāne.18.463 || Kī jīvanrupāche vāru upalāṇe | gheūni iṅdriyāṅchī keṅkāṇe | viṣhayadeshīṅche nāgavaṇe | āṇīta je || Jñāne.18.464 || He aso iṁhī iṅdriyī rāhaṭe | je sukhaduḥkheṅsī jīvā bheṭe | te suṣhuptikāḷī vohaṭe | jetha jñāna || Jñāne.18.465 || Tayā jīvā nāṅva jñātā | āṇi je he sāṅgītale ātā | techi etha Paṅḍusutā | jñāna ĵāṇa || Jñāne.18.466 || Je avidyechiye poṭī | upaĵatakheṅvo kirīṭī | āpaṇayāte vāṅṭī | tihī ṭhāyī || Jñāne.18.467 || Āpuliye dhāṁvepuḍhā | ghālūni jñeyāĉhā guṅḍā | ubhārī māgilī kaḍā | jñātrutwāte || Jñāne.18.468 || [Jñānaṁ] Maga jñātayā jñeyā doghā | to nāṅdaṇukechā bagā | māji ĵāleni pai gā | vāhe jeṇe || Jñāne.18.469 || Ṭākūni jñeyāchī shiṁva | pure jayāchī dhāva | sakaḷa padārthā nāṁva | sūtase je || Jñāne.18.470 || Te gā sāmānya jñāna | yā bolā nāhī āna | [jñeyaṁ] jñeyācheṅhī chinha | āīka ātā || Jñāne.18.471 || Tari shabda sparsha | rūpa gaṅdha rasa | hā paṅchavidha ābhāsa | jñeyāĉhā to || Jñāne.18.472 || Jaise ekechi chūtaphaḷe | iṅdriyā vegaḷavegaḷe | rase varṇe parimaḷe | bheṭije sparshe || Jñāne.18.473 || Taise jñeya tarī ekasare | pari jñāna iṅdriyadwāre | ghe mhaṇoni prakāre | pāṅche ĵāle || Jñāne.18.474 || Āṇi samudrī voghāche ĵāṇe | sare lāṇīpāsī dhāvaṇe | kā phaḷī sare vāḍhaṇe | sasyāche jevī || Jñāne.18.475 || Taise iṅdriyāṅchyā vāhavaṭī | dhāṅvatayā jñānā jetha ṭhī | hoya te gā kirīṭī | viṣhaya jñeya || Jñāne.18.476 || Eva jñātayā jñāna jñeyā | tihī rūpa kele dhanaṅjayā | [trividhā karmachodanā] he trividha sarva kriyā- | pravrutti ĵāṇa || Jñāne.18.477 || Je shabdādi viṣhaya | he paṅchavidha je jñeya | techi priya kā apriya | eke parīche || Jñāne.18.478 || Jñāna moṭake jñātayā | dāvī nā jaṅva dhanaṅjayā | tava swīkārā kī tyajāvayā | pravartechi to || Jñāne.18.479 || Pari mīnāte dekhoni baka | jaisā nidhānāte raṅka | kā strī dekhoni kāmuka | pravrutti dharī || Jñāne.18.480 || Jaise khālārā dhāṁve pāṇī | bhramara puṣhpāchiye ghāṇī | nā nā suṭalā sāṅjavaṇī | vatsachi pā || Jñāne.18.481 || Agā swargīṅchī urvashī | aikoni jevi māṇusī | varātā lāvījatī āKāshī | yāgāṅchiyā || Jñāne.18.482 || Pai pārivā jaisā kirīṭī | chaḍhalā nabhāchiye poṭī | pāravī dekhoni loṭī | āṅgachi sagaḷe || Jñāne.18.483 || He nā ghanagarjanesarisā | mayūra vovāṅḍe ākāshā | jñātā jñeyā dekhoni taisā | dhāṅvachi ghe || Jñāne.18.484 || Mhaṇoni jñāna jñeya jñātā | he trividha gā Paṅḍusutā | hoyachi karmā samastā | pravrutti yetha || Jñāne.18.485 || [Kartā] Pari techi jñeya vipāye | ĵarī jñātayāte priya hoye | tarī bhogāvayā na sāhe | kṣhaṇahī vilaṁba || Jñāne.18.486 || Nā tarī avachaṭe | techi viruddha hoūni bheṭe | tarī yugāṅta vāṭe | sāṅḍāvayā || Jñāne.18.487 || Vyāḷā kā hārā | varapaḍā ĵāleyā narā | harṣha āṇi darārā | sarasāchi uṭhī || Jñāne.18.488 || Taise jñeya priyāpriye | dekhileni jñātayā hoye | maga tyāga swīkārī vāhe | vyāpārāte || Jñāne.18.489 || Tetha rāgī pratimallāchā | gosāṁvī sarvadaḷāchā | ratha sāṅḍūni pāyāṅchā | hoya jaisā || Jñāne.18.490 || Taise jñātepaṇe je ase | te ye kartā aisiye dashe | jevite baisale jaise | raṅdhana karū || Jñāne.18.491 || Kā bhaṅvareṅchi kelā maḷā | varakala jālā aṅkasaḷā | nā nā deva rigālā deuḷā- | chiyā kāmā || Jñāne.18.492 || Taisā jñeyāchiyā hāṁvā | jñātā iṅdriyāṅchā meḷāvā | rāhāṭavī tetha Pāṅḍavā | kartā hoya || Jñāne.18.493 || Āṇi āpaṇa hoūnī kartā | jñānā āṇi karaṇatā | tethe jñeyachi swabhāvatā | kārya hoya || Jñāne.18.494 || Aisā jñānāchiye nijagatī | pālaṭa paḍe gā sumatī | netrāṅchī shobhā rātī | pālaṭe jaisī || Jñāne.18.495 || Kā adruṣhṭa jāliyā udāsu | pālaṭe Shreemaṅtāṅchā vilāsu | pūrṇimepāṭhī shītāṁshu | pālaṭe jasā || Jñāne.18.496 || Taisā chāḷitā karaṇe | jñātā veṣhṭije kartepaṇe | tethiṅchī tiye lakṣhaṇe | aika ātā || Jñāne.18.497 || Tari buddhi āṇi mana | chitta ahaṅkāra hana | he chaturvidha chinha | aṅtaḥkaraṇāche || Jñāne.18.498 || Bāhya twachā shravaṇa | chakṣhu rasanā ghrāṇa | he paṅchavidha ĵāṇa | iṅdriya gā || Jñāne.18.499 || Tetha āṅtule tava karaṇe | kartā kartavyā ghe umāṇe | maga tai ĵarī ĵāṇe | sukhā yete || Jñāne.18.500 || Tari bāherile tiyeṁhī | chakṣhurādike dāhāhī | uṭhauni lavalāhī | vyāpārā suye || Jñāne.18.501 || Maga to iṅdriyakadaṁba | karavije tava rāba | jaṅva kartavyāĉhā lābha | hātāsi ye || Jñāne.18.502 || Nā te kartavya ĵarī duḥkhe | phaḷela aise dekhe | to lāvī tyāgamukhe | tiye dāhāhī || Jñāne.18.503 || Maga phiṭe duḥkhāchā ṭhāvo | tava rāhāṭavī rātridivo | vikaṇa vāte vāhāvo | jayāparī || Jñāne.18.504 || Taiseni tyāga swīkārī | vāhātā iṅdriyāṅchī dhurī | jñātayāte avadhārī | kartā mhaṇipe || Jñāne.18.505 || [Karaṇaṁ] Āṇi kartayāchyā sarva karmī | āutāṅchiyā pari kṣhamī | mhaṇoni iṅdriyāte āmhī | karaṇe mhaṇo || Jñāne.18.506 || [Karma] Āṇi hechi karaṇeṁvarī | kartā kriyā jyā ubhārī | tiyā vyāpe te avadhārī | karma etha || Jñāne.18.507 || Sonārāchiyā buddhī leṇe | vyāpe chaṅdrakarī chāṅdiṇe | kā vyāpe velhāḷapaṇe | velī jaisī || Jñāne.18.508 || Nā nā prabhā vyāpe prakāshu | goḍiyā ikṣhurasu | he aso avakāshu | āKāshī jaisā || Jñāne.18.509 || Taise kartavyāchiyā kriyā | vyāpale je dhanaṅjayā | te karma gā bolāvayā | āna nāhī || Jñāne.18.510 || [Iti] Eva karma kartā karaṇa | yā tihīṅcheṁhī lakṣhaṇa | sāṅgītale tuĵa vichakṣhaṇa | shiromaṇī || Jñāne.18.511 || [Trividhaḥ(kh) karmasaṅggrahaḥ] Etha jñātā jñāna jñeya | he karmāche pravruttitraya | taiseṅchi kartā karaṇa kārya | hā karmasaṅchaya || Jñāne.18.512 || Vanhī ṭhevilā ase dhūma | āthī bījī jevi druma | kā manī ĵoḍe kāma | sadā jaisā || Jñāne.18.513 || Taisā kartā kriyākaraṇī | karmāche āhe jiṅtavaṇī | sone jaise khāṇī | suvarṇāchiye || Jñāne.18.514 || Mhaṇoni he kārya mī kartā | aise āthi jetha Paṅḍusutā | tetha ātmā dūrī samastā | kriyāpāsī || Jñāne.18.515 || Yālāgī puḍhatapuḍhatī | ātmā vegaḷāchi sumatī | ātā aso he kitī | ĵāṇatāsi tū || Jñāne.18.516 ||</p>
<p>Jñānaṁ(ṅ) karma cha kartā cha tridhaiva guṇabhedataḥ | prochyate guṇasaṅgkhyāne yathāvachchhruṇu tānyapi || Bha.Gī.18.19 ||</p>
<p>[Jñānamiti] Parī sāṅgītale je jñāna | karma kartā hana | te tinhī tinhī ṭhāyī bhinna | guṇī āhātī || Jñāne.18.517 || Mhaṇoni jñānā karmā kartayā | pāteĵo naye dhanaṅjayā | je donī bāṅdhatī soḍāvayā | ekachi prauḍhe || Jñāne.18.518 || [Prochyate guṇasaṅgkhyāne] Te sāttwika ṭhāuve hoye | to guṇabheda sāṅgo pāhe | ĵo sāṅkhyashāstrī āhe | uvāilā || Jñāne.18.519 || Je vichārakṣhīrasamudra | swabodhakumudinīchaṅdra | jñānaḍoḷasā nareṅdra | shāstrāṅchā je || Jñāne.18.520 || Kī prakrutipuruṣha donī | misaḷalī divorajanī | tiye nivaḍitā tribhuvanī | mārtaṅḍa je || Jñāne.18.521 || Jetha apārā moharāshī | tattwāchyā māpī chovisī | umāṇe gheūni pareshī | suravāḍije || Jñāne.18.522 || Arjunā te sāṅkhyashāstra | paḍhe jayāche stotra | [yathāvachchhruṇu tānyapi] te guṇabhedacharitra | aise āhe || Jñāne.18.523 || Je āpuleni āṅgike | trividhapaṇācheni aṅke | drushyajāta titake | aṅkita kele || Jñāne.18.524 || Eva sattwarajatamā | tihīṅchī evaḍhī ase mahimā | je traividhya ādi Brahmā | aṅtī krumi || Jñāne.18.525 || Pari vishwīṅchī āghavī māṅdī | jeṇe bhedaleni guṇabhedī | paḍilī te tava ādī | jñāna sāṅgo || Jñāne.18.526 || Je diṭhī ĵarī chokha kīje | tarī bhalateṅhī chokha suje | taise jñāne shuddhe lāhije | sarvahī shuddha || Jñāne.18.527 || Mhaṇoni te sāttwika jñāna | ātā sāṅgo de avadhāna | kaivalyaguṇanidhāna | ShreeKriṣhṇa mhaṇe || Jñāne.18.528 ||</p>
<p>Sarvabhūteṣhu yenaikaṁ bhāvamavyayamīkṣhate | avibhaktaṁ vibhakteṣhu tajjñānaṁ viddhi sāttwikam || Bha.Gī.18.20 ||</p>
<p>[Sarvabhūteṣhu yenaikaṁ] Tarī Arjunā gā te phuḍe | sāttwika jñāna ĉhokhaḍe | jayāchyā udayī jñeya buḍe | jñātenisī || Jñāne.18.529 || Jaisā sūrya na dekhe āṅdhāre | saritā neṇijatī sāgare | kā kavaḷiliyā na dhare | ātmachchhāyā || Jñāne.18.530 || Tayāparī jayā jñānā | shivādi truṇāvasānā | iyā bhūtavyakti bhinnā | nāḍaḷatī || Jñāne.18.531 || [Bhāvamavyayamīkṣhate] Jaise hāte chitra pāhātā | hoya pāṇiye mīṭha dhutā | kā chevoni swapnā yetā | jaise hoya || Jñāne.18.532 || Taise jñāne jeṇe | karitā jñātavyāte pāhāṇe | ĵāṇatā nā ĵāṇaṇe | ĵāṇāve ure || Jñāne.18.533 || [Avibhaktaṁ vibhakteṣhu] Pai sone āṭūni leṇī | na kāḍhitī āpuliyā āyaṇī | kā taraṅga na ghepatī pāṇī | gāḷūni jaise || Jñāne.18.534 || Taisī jayā jñānāchiyā hātā | nalagechi drushyakathā | [tajjñānaṁ viddhi sāttwikam] te jñāna ĵāṇa sarvathā | sāttwika gā || Jñāne.18.535 || [Ayaṁ bhāvaḥ] Ārisā pāho jātā koḍe | jaise pāhātechi kā rige puḍhe | taise jñeya loṭoni paḍe | jñātāchi je || Jñāne.18.536 || Puḍhatī techi sāttwika jñāna | je mokṣhalakṣhmīche bhuvana | he aso aika chinha | rājasāche || Jñāne.18.537 ||</p>
<p>Pruthaktwena tu yajjñānaṁ(n) nānābhāvānpruthagvidhān | vetti sarveṣhu bhūteṣhu tajjñānaṁ viddhi rājasam || Bha.Gī.18.21 ||</p>
<p>[Pruthaktwena tu yajjñānaṁ] Tari Pārthā pariyesa | te jñāna gā rājasa | je bhedāchī kāṁsa | dharūni chāle || Jñāne.18.538 || [Nānābhāvānpruthagvidhān] Vichitratā bhūtāṅchiyā | āpaṇa ātoni ṭhikariyā | bahu chakai jñātayā | āṇilī jeṇe || Jñāne.18.539 || Jaise sāchā rūpā āḍa | ghālūni visarāche kavāḍa | maga swapnāche kābāḍa | voirī nidrā || Jñāne.18.540 || Taise swajñānāchiye pauḷī- | bāheri mithyāmohāche khaḷī | tihī avasthāṅchī vahyāḷī | dāvī je jīvā || Jñāne.18.541 || Aḷaṅkārapaṇe jhāṅkale | bāḷakā sone kā vāyā gele | taise nāmī rūpī durāvale | adwaita jayā || Jñāne.18.542 || Avataralī gāḍagyā ghaḍā | pruthvī anoḷakha jālī mūḍhā | vahni jālā kānaḍā | dīpatwāsāṭhī || Jñāne.18.543 || Kā vastrapaṇācheni ārope | mūrkhāprati taṅtu hārape | nānā mugdhā paṭa lope | dāūni chitra || Jñāne.18.544 || Taisī jayā jñānā | [vetti sarveṣhu bhūteṣhu] ĵāṇoni bhūtavyaktī bhinnā | aikyabodhāchī bhāvanā | nimoni gelī || Jñāne.18.545 || Maga iṅdhanī bhedalā anaḷa | phulāvarī parimaḷa | kā jaḷabhede sakaḷa | chaṅdra jaisā || Jñāne.18.546 || Taise padārthabheda bahuvasa | ĵāṇoni lahāna thora veṣha | [tajjñānaṁ viddhi rājasam] ātale te rājasa | jñāna yetha || Jñāne.18.547 || [Chūrṇikā] Ātā tāmasācheṁhī liṅga | sāṅgena te voḷakha chāṅga | ḍāvalāvayā mātaṅga- | sadana taise || Jñāne.18.548 ||</p>
<p>Yattu krutsnavadekasminkārye saktamahaitukam | atattwārthavadalpaṁ(ñ) cha tattāmasamudāhrutam || Bha.Gī.18.22 ||</p>
<p>[Yattu] Tari kirīṭī je jñāna | hiṅḍe vidhīcheni vastre hīna | shruti pāṭhamorī nagna | mhaṇoni tayā || Jñāne.18.549 || Yerīhī shāstrabāhyakārī | je niṅdeche viṭāḷavarī | boḷavileṅse ḍoṅgarī | mleṅchchhadharmāchyā || Jñāne.18.550 || Je gā jñāna aise | guṇagrahe tāmase | ghetale bhoṁve pise | hoūniyā || Jñāne.18.551 || Je soyarike bādha neṇe | padārthī niṣhedha na mhaṇe | niropile jaise suṇe | shūnyagramī || Jñāne.18.552 || Tayā toṅḍī je nāḍaḷe | kā khātā jeṇe poḷe | techi yeka vāḷe | yera ghechi te || Jñāne.18.553 || Pai sone choritā uṅdira | na mhaṇe tharavithara | neṇe māṁsakhāira | kāḷe gore || Jñāne.18.554 || Nā nā vanāmājī boharī | kaḍasaṇī jevi na karī | kā jīta mele na vichārī | baisatā māsī || Jñāne.18.555 || Agā vāṅtā kā vāḍhiyelā | sājuka kā saḍaliyā | viveka kāvaḷiyā | nāhī jaisā || Jñāne.18.556 || Taise niṣhiddha sāṅḍūni dyāve | kā vihita ādare ghyāve | he viṣhayāṅcheni nāve | neṇechi je || Jñāne.18.557 || Jetule āḍa paḍe diṭhī | tetule ghechi viṣhayāsāṭhī | maga te strīdravya vāṅṭī | shishnodarā || Jñāne.18.558 || Tīrthātīrtha he bhākha | udakī nāhī sanoḷakha | truṣhā voḷe techi sukha | vāṅchūniyā || Jñāne.18.559 || Tayāchiparī khādyākhādya | na mhaṇe niṅdyāniṅdya | toṅḍā āvaḍe te medhya | aisāchi bodha || Jñāne.18.560 || Āṇi strījāta tituke | twacheṅdriyeṅchi voḷakhe | tiyeviṣhayī soyarike | sādarachi bahu || Jñāne.18.561 || Pai swārthī je upakare | tayāchi nāma soyire | dehasaṅbaṅdha na sare | jiye jñānī || Jñāne.18.562 || Mrutyūche āghaveṅchi anna | āgī āghaveṅchi iṅdhana | taise jagachi āpale dhana | tāmasajñānā || Jñāne.18.563 || [Krutsnavadekasmin] Aiseni vishwa sakaḷa | jeṇe viṣhayachi mānile kevaḷa | tayā eka ĵāṇa phaḷa | dehabharaṇa || Jñāne.18.564 || Ākāsha-patitā nīrā | jaisā siṅdhuchi eka thārā | taise krutyajāta udarā- | lāgīṅchi bujhe || Jñāne.18.565 || [Ahaitukaṁ] Vāṅchūni swarga naraka āthī | tayā hetu pravrutti nivruttī | iye āghavīyechi rātī | jāṇivechī je || Jñāne.18.566 || [Kārye saktaṁ] Je dehakhaṅḍā nāma ātmā | īshwara pāṣhāṇapratimā | yayāparautī pramā | ḍhaḷo neṇe || Jñāne.18.567 || [Atattwārthavat] Mhaṇe paḍileni sharīre | kelenisī ātmā sare | mā bhogāvayā ure | koṇa veṣhe || Jñāne.18.568 || Nā īshwara pāhātā āhe | to bhogavī ĵarī he hoye | tarī devachi khāye | vikūniyā || Jñāne.18.569 || Gāṅvīṅche devaḷeshwara | niyāmakachi hotī sāchāra | tari deshīṅche ḍoṅgara | uge kā asatī || Jñāne.18.570 || [Alpaṁ(ñ) cha] Aisā vipāye deva mānije | tari pāṣhāṇamātrachi jāṇije | āṇi ātmā tava mhaṇije | dehātechi || Jñāne.18.571 || Yere pāpapuṇyādike | te aghaveṅchi karoni laṭike | hita mānī agnimukhe | charaṇe je kā || Jñāne.18.572 || Je charmachakṣhu dāvitī | je iṅdriye goḍī lāvitī | techi sācha he pratītī | phuḍī jayā || Jñāne.18.573 || [Tattāmasaṁ] Kiṁbahunā aisī prathā | vāḍhatī dekhasī Pārthā | dhūmāchī velī vruthā | āKāshī jaisī || Jñāne.18.574 || Koraḍā nā volā | upayogā āthī gelā | to vāḍhoni moḍalā | bheṅḍa jaisā || Jñāne.18.575 || Nā nā usāṅchī kaṇase | kā napuṁsake māṇuse | vana lāgale jaise | sābarīche || Jñāne.18.576 || Nā tarī bāḷakāche mana | kā chorāgharīṅche dhana | athavā gaḷastana | sheḷiyeche || Jñāne.18.577 || Taise je vāyāṇe | vosāḷa dise ĵāṇaṇe | tayāte mī mhaṇe | tāmasa jñāna || Jñāne.18.578 || [Udāhrutaṁ] Teṅhī jñāna iyā bhāṣhā | bolije to bhāva aisā | jātyaṅdhāchā kā jaisā | ḍoḷā vāḍa || Jñāne.18.579 || Kā badhirāche nīṭa kāna | apeyā nāma pāna | taise āḍanāṅva jñāna | tāmasā tayā || Jñāne.18.580 || He aso kitī bolāve | tari aise je dekhāve | te jñāna nohe ĵāṇāve | ḍoḷasa tama || Jñāne.18.581 || [Shlokatrayabhāvārthaḥ] Eva tihī guṇī | bhedale yathālakṣhaṇī | jñāna shroteshiromaṇī | dāvile tuĵa || Jñāne.18.582 || Ātā yāchi triprakārā | jñānācheni dhanurdharā | prakāshe hotī gocharā | kartayāṅchyā kriyā || Jñāne.18.583 || [Uttarashlokatraya-chūrṇikā] Mhaṇauni karma pai gā | anusare tihī bhāgā | mohare jāliyā voghā | toya jaise || Jñāne.18.584 || Techi jñānatrayavashe | trividha karma je ase | tetha sāttwika tava aise | parisa ādhī || Jñāne.18.585 ||</p>
<p>Niyataṁ saṅggarahitamarāgadweṣhataḥ(kh) krutam | aphalaprepsunā karma yattatsāttwikamuchyate || Bha.Gī.18.23 ||</p>
<p>[Niyataṁ] Tari swādhikārācheni mārge | āle je mānile āṅge | pativratecheni pariṣhwaṅge | priyāte jaise || Jñāne.18.586 || Sāṁvaḷyā āṅgā chaṅdana | pramadālochanā aṅjana | taise adhikārāsī maṅḍaṇa | nityapaṇe je || Jñāne.18.587 || Te nitya karma bhale | hoya naimittikī sāvāile | sonayāsī ĵoḍale | saurabhya jaise || Jñāne.18.588 || [Saṅggarahitaṁ] Āṇi āṅgā jīvāchī saṁpattī | veṅchūni karī bāḷāchī pāḷatī | pari jīve ubagaṇe he sthitī | na pāhe māya || Jñāne.18.589 || [Aphalaprepsunā karma] Taise sarvaswe karma anuṣhṭhī | pari phala na sūye diṭhī | ukhitī kriyā paiṭhī | brahmīṅchi karī || Jñāne.18.590 || [Arāgadweṣhataḥ(kh) krutaṁ] Āṇi priya āliyā swabhāve | shaṁbaḷa ure veṅche ṭhāuve navhe | taise satprasaṅge karāve | pāruṣhe ĵarī || Jñāne.18.591 || Tarī akaraṇācheni khede | dweṣhāṅte jivī na bāṅdhe | jāliyācheni ānaṅde | phuṅĵo neṇe || Jñāne.18.592 || Aisaaisiyā hātavaṭiyā | karma niphaje je dhanaṅjayā | [yattatsāttwikamuchyate] ĵāṇa sāttwika he tayā | guṇanāma gā || Jñāne.18.593 || [Chūrṇikā] Yāvarī rājasāche | lakṣhaṇa sāṅgijela sāche | na karī avadhānāche | vāṇeṁpaṇa || Jñāne.18.594 ||</p>
<p>Yattu kāmepsunā karma sāhaṅgkāreṇa vā punaḥ | kriyate bahulāyāsaṁ(n) tadrājasamudāhrutam || Bha.Gī.18.24 ||</p>
<p>[Yattu kāmepsunā] Tari gharī mātāpitarā | dhaḍa bolī nāhī saṁsārā | yera vishwa bharī ādarā | mūrkha jaisā || Jñāne.18.595 || Kā tuḷashīchiyā jhāḍā | durūni na ghāpe siṅtoḍā | drākṣhīṅcheyā tari buḍā | dūdhachi lāvije || Jñāne.18.596 || [Karma] Taisī nityanaimittike | karme jiye āvashyake | tayāṅcheviṣhī na shake | baisalā uṭhū || Jñāne.18.597 || Yerā kāmyācheni tari nāve | deha sarvaswa āghave | veṅchitāṅhī na manave | bahu aise || Jñāne.18.598 || Agā devaḍhī vāḍhī lāhije | tetha mola detā na dhāije | peritā pure na mhaṇije | bīja jevī || Jñāne.18.599 || Kā parisa jāliyā hātī | lohālāgī sarvasaṁpattī | veṅchitā ye unnatī | sādhaka jaisā || Jñāne.18.600 || Taisī phaḷe dekhoni puḍhe | kāmya karme duvāḍe | [punaḥ] karī pari te thoḍe | keleṁhī mānī || Jñāne.18.601 || Teṇe phaḷakāmuke | yathāvidhi neṭake | kāmya kīje tituke | kriyājāta || Jñāne.18.602 || [Sāhaṅgkāreṇa vā] Āṇi tayāhī keliyāche | toṅḍī lāvī dauṅḍīche | karmī yā nāmapāṭāche | vāṇe sārī || Jñāne.18.603 || Taisā bhare karmāhaṅkāru | maga pitā athavā guru | te na manī kāḷajvaru | auṣhadha jaise || Jñāne.18.604 || Taiseni sāhaṅkāre | phaḷābhilāṣhiye nare | kīje gā ādare | je je kāhī || Jñāne.18.605 || [Kriyate bahulāyāsaṁ] Pari teṅhī karaṇe bahuvasā | vaḷaghoni karī sāyāsā | jīvanopāya kā jaisā | kolhāṅṭiyāĉhā || Jñāne.18.606 || Ekā kaṇālāgī uṅdīra | avaghā upase ḍoṅgara | kā shevāḷoddeshe dardura | samudra ḍahuḷī || Jñāne.18.607 || Pai bhikeparate na lāhe | tarhī gāruḍī sāpa vāhe | kāya kīje shīṇachi hoye | goḍa yekā || Jñāne.18.608 || He aso paramāṇūcheni lobhe | pātāḷa laṅghitī voḷaṁbe | taise swargasukhalobhe | vichaṅbaṇe je || Jñāne.18.609 || [Yattadrājasamuchyate] Te kāmyakarma saklesha | ĵāṇāve yetha rājasa | [chūrṇikā] ātā chinha parisa | tāmasāche || Jñāne.18.610 ||</p>
<p>Anubandhaṁ(ṅ) kṣhayaṁ hiṁ(ñ)sāmanavekṣhya cha pauruṣham | mohādārabhyate karma yattattāmasamuchyate || Bha.Gī.18.25 ||</p>
<p>[Anubandhaṁ] Tari te gā tāmasa karma | je niṅdeche kāḷe dhāma | niṣhedhāche janma | sācha jeṇe || Jñāne.18.611 || Je nipajavilyāpāṭhī | kāhīṅcha na dise diṭhī | regha kāḍhiliyā poṭī | toyāche jevī || Jñāne.18.612 || Kā kāṅjī ghusaḷaliyā | kā rākha phuṅkiliyā | kāhī na dise gāḷiliyā | vāḷu ghāṇā || Jñāne.18.613 || Nā nā upaṇiliyā bhūṁsa | kā viṅdhiliyā ākāsha | nā nā māṅḍiliyā pāsha | vārayāsī || Jñāne.18.614 || He avaghechi jaise | vāṅjhe hoūni nāse | je keliyā pāṭhī taise | vāyāṅchi ĵāya || Jñāne.18.615 || [Kṣhayaṁ] Yerhavī naradehāhīyevaḍhe | dhana āṭaṇiye paḍe | te karma niphajavitā moḍe | jagāche sukha || Jñāne.18.616 || Jaisā kamaḷavanī phāṁsa | kāḍhiliyā kāṅṭasa | āpaṇa jhije nāsha | kamaḷā karī || Jñāne.18.617 || [Hiṁsā] Kā āpaṇa āṅge jaḷe | āṇi nāgavī jagāche ḍoḷe | pataṅga jaisā saḷe | dīpācheni || Jñāne.18.618 || Taise sarvaswa vāyā jāvo | varī swadehāhī hoya ghāvo | pari puḍhilā apāvo | niphajavije jeṇe || Jñāne.18.619 || Māshī āpaṇayāte giḷavī | pari puḍhilā vāṅtī shiṇavī | te kashmaḷa āṭhavī | ācharaṇa je || Jñāne.18.620 || [Anavekṣhya cha pauruṣhaṁ] Teṅhī karāvayā doṣhe | maĵa sāmarthya ase kī nase | heṁhī puḍhīla taise | na pāhātā karī || Jñāne.18.621 || Kevaḍhā mājhā upāvo | karitā koṇa prastāvo | keliyāhī āvo | kāya yetha || Jñāne.18.622 || [Mohādārabhyate karma] Iye jāṇivechī soye | avivekācheni pāye | pusoniyā hoye | sāṭopa karmī || Jñāne.18.623 || Āpalā vasauṭā jāḷunī | bisāṭe jaisā vahnī | kā swamaryādā giḷonī | siṅdhu uṭhī || Jñāne.18.624 || Maga neṇe bahu thoḍe | na pāhe māgee puḍhe | mārgāmārga yekavaḍhe | karīta chāle || Jñāne.18.625 || [Yattattāmasamuchyate] Taise krutyākrutya sarakaṭita | āpapara na vichārita | karma hoya te nishchita | tāmasa ĵāṇa || Jñāne.18.626 || [Shlokatrayābhiprāyaḥ] Aisī guṇatrayabhinnā | karmāchī gā Arjunā | he kelī vivaṅchanā | upapattīsī || Jñāne.18.627 || Ātā iyāchi karmā bhajatā | karmābhimāniyā kartā | to jīvahī trividhatā | pātalā ase || Jñāne.18.628 || Chaturāshramavashe | eka puruṣha chaturdhā dise | kartayā traividhya taise | karmabhede || Jñāne.18.629 || Pari tayā tihīṁāṅta | sāttwika tava prastuta | sāṅgena dattachitta | ākarṇī tū || Jñāne.18.630 ||</p>
<p>Muktasaṅggo’nahaṁ(n)vādī dhrutyutsāhasamanvitaḥ | siddhyasiddhyornirvikāraḥ(kh) kartā sāttwika uchyate || Bha.Gī.18.26 ||</p>
<p>[Muktasaṅggaḥ] Tari phaḷoddeshe sāṅḍiliyā | vāḍhatī jevi saraḷiyā | shākhā kā chaṅdanāchiyā | bāvanayā || Jñāne.18.631 || Kā na phaḷatāṁhī sārthakā | jaisiyā nāgalatikā | taisiyā karī nityādikā | kriyā ĵo kā || Jñāne.18.632 || Pari phaḷashūnyatā | nāhī tayā viphaḷatā | pai phaḷāsīchi Paṅḍusutā | phaḷe kāyisī || Jñāne.18.633 || [Anahaṁvādī] Āṇi ādare karī bahuvase | pari mī kartā he numase | varṣhākāḷīṅche jaise | meghavruṅda || Jñāne.18.634 || Tevīṅchi paramātmaliṅgā | samarpāvayāĵogā | karmakalāpa pai gā | nipajāvayā || Jñāne.18.635 || Tayā kāḷāte nulaṅghaṇe | deshashuddhīhī sādhaṇe | kā shāstrāṅchyā vātī pāhaṇe | kriyānirṇaya || Jñāne.18.636 || [Dhrutyutsāhasamanvitaḥ] Vruttīkaraṇā yekavaḷā | chitta jāvo nedaṇe phaḷā | niyamāchiyā sāṅkhaḷā | vāhaṇe sadā || Jñāne.18.637 || Hā nirodha sāhāvayālāgī | dhairyāchiyā chāṅgāchāṅgī | chiṅtavaṇī jitī āṅgī | vāhe ĵo kā || Jñāne.18.638 || Āṇi ātmayāchiye āvaḍī | karme karitā varapaḍī | dehasukhāchiye paravaḍī | yevo na lāhe || Jñāne.18.639 || Aisā nidrā durhāve | kṣhudhā na bāṇave | suravāḍa na pāve | āṅgāchā ṭhāvo || Jñāne.18.640 || Tava adhikādhika | utsāha dharī āgaḷīka | sone jaise puṭī tuka | tuṭaliyā kasī || Jñāne.18.641 || Ĵarī āvaḍī āthī sācha | tarī jīviteṁhī salacha | āgī ghālitā romāṅcha | dekhijatī satiye || Jñāne.18.642 || Mā ātmayā yevaḍhiyā priyā | vālabhelā ĵo dhanaṅjayā | dehahī sidatā tayā | kāya kheda hoīla || Jñāne.18.643 || Mhaṇauni viṣhayasuravāḍa tuṭe | jaṅva jaṅva dehabuddhi āṭe | tava tava ānaṅda duṇavaṭe | karmī jayā || Jñāne.18.644 || [Siddhyasiddhyornirvikāraḥ] Aiseni ĵo karma karī | āṇi koṇe yeke avasarī | te ṭhāke aisī sarī | vāhe ĵarī || Jñāne.18.645 || Tarī kaḍāḍī moḍe gāḍā | to āpaṇape na manī avaghaḍā | taisā ṭhākalenihī thoḍā | nohe ĵo kā || Jñāne.18.646 || Nā tarī ādarile | avyaṅga siddhī gele | tari teṅhī jiṅtile | miravū neṇe || Jñāne.18.647 || Iyā khuṇā karma karitā | dekhije ĵo Paṅḍusutā | [kartā sāttwika uchyate] tayāte mhaṇipe tattwatā | sāttwika kartā || Jñāne.18.648 || [Chūrṇikā] Ātā rājasā karteyā | voḷakhaṇe he dhanaṅjayā | je abhilāṣhā jagāchiyā | vasauṭā to || Jñāne.18.649 ||</p>
<p>Rāgī karmaphalaprepsurlubdho hiṁsātmako’shuchiḥ(hi) | harṣhashokānvitaḥ(kh) kartā rājasaḥ(ph) parikīrtitaḥ || Bha.Gī.18.27 ||</p>
<p>[Rāgī] Jaisā gāṅvīṅchiyā kashmaḷā | ukaraḍā hoya yekavaḷā | kā smashānī amaṅgaḷā | āghavayāṅchi || Jñāne.18.650 || Tayāparī ĵo asheṣhā | vishwāchiyā abhilāṣhā | pāyapākhāḷaṇiyā doṣhā | gharaṭā jālā || Jñāne.18.651 || [Karmaphalaprepsuḥ(hu)] Mhaṇoni phaḷāchā lāga | dekhe jiye asalaga | tiye karmī chāṅga | roho māṅḍī || Jñāne.18.652 || Āṇi āpaṇa jāliye ĵoḍī | upakho nedī kavaḍī | kṣhaṇakṣhaṇā kuroṅḍī | jīvāchī karī || Jñāne.18.653 || [Lubdhaḥ] Krupaṇachittī ṭhevā āpulā | taisā dakṣha parāviyā mālā | baka jaisā khutalā | māseyāsī || Jñāne.18.654 || [Hiṁsātmakaḥ] Āṇi goṅvī geliyā javaḷī | jhagaṭaliyā āṅga phāḷī | phaḷe tarī āṅta pokaḷī | borāṅṭī jaisī || Jñāne.18.655 || Taise mane vāchā kāye | bhalatayā duḥkha deta jāye | swārtha sādhitā na pāhe | parāche hita || Jñāne.18.656 || [Ashuchiḥ(hi)] Tevīṅcha āṅge karmī | ācharaṇa nohe kṣhamī | na nighe manodharmī | arochaka || Jñāne.18.657 || Kanakāchiye phaḷā | āṅta māja bāherī mauḷā | taisā sabāhya dubaḷā | shuchitwe ĵo || Jñāne.18.658 || [Harṣhashokānvitaḥ] Āṇi karmajāta keliyā | phaḷa lāhe ĵarī dhanaṅjayā | tari harikhe jagā yayā | vāṅkuliyā vāye || Jñāne.18.659 || [Kartā rājasaḥ(ph) parikīrtitaḥ] Athavā je ādarile | hīnaphaḷa hoya kele | tari shoke teṇe jiṅtile | dhiŠkāro lāge || Jñāne.18.660 || Karmī rāhāṭī aisī | jayāte hotī dekhasī | tochi ĵāṇa trishuddhīsī | rājasa kartā || Jñāne.18.661 || [Chūrṇikā] Ātā yayā pāṭhī yera | ĵo kukarmāchā āgara | tohī karū gochara | tāmasa kartā || Jñāne.18.662 ||</p>
<p>Ayuktaḥ(ph) prākrutaḥ(s) stabdhaḥ(sh) shaṭho naiṣhkrutiko’lasaḥ | viṣhādī dīrghasūtrī cha kartā tāmasa uchyate || Bha.Gī.18.28 ||</p>
<p>[Ayuktaḥ] Tari miyā lāgaliyā kaise | puḍhīla jaḷata ase | he neṇije hutāshe | jiyāparī || Jñāne.18.663 || Pai shastre miyā tikhaṭe | neṇije kaiseni nivaṭe | kā neṇije kāḷakūṭe | āpale kele || Jñāne.18.664 || Taisā puḍhiliyā āpuliyā | ghāta karīta dhanaṅjayā | ādarī vokhaṭiyā | kriyā ĵo kā || Jñāne.18.665 || Tiyā karitāṁhī veḷī | kāya ĵāle he na sāṁbhāḷī | chaḷalā vāyū vāhaṭuḷī | cheṣhṭe taisā || Jñāne.18.666 || Pai karaṇiyā āṇi jayā | meḷa nāhī dhanaṅjayā | to pāhūni piseyā | kaiṅchī trāya || Jñāne.18.667 || [Prākrutaḥ] Āṇi iṅdriyāṅche vairile | charoni rākhe ĵo jiyāle | bailātaḷī lāgale | gochiḍa jaise || Jñāne.18.668 || Hāṁsayā rudanā veḷa | neṇatā ādarī bāḷa | rāhaṭe uchchhruṅkhaḷa | tayāparī || Jñāne.18.669 || Ĵo prakruti ātalepaṇe | krutyākrutyaswāda neṇe | phuge kere dhālepaṇe | ukaraḍā jaisā || Jñāne.18.670 || [Stabdhaḥ] Mhaṇauni mānyācheni nāve | īshwarāhī parī na khālave | stabdhapaṇe na manave | ḍoṅgarāsī || Jñāne.18.671 || [Shaṭhaḥ] Āṇi mana jayāche kalālī | rāhāṭī phuḍī chorilī | diṭhī kīra te votalī | paṇyāṅganechī || Jñāne.18.672 || Kiṅbahunā kapaṭāche | dehachi vaḷile tayāche | te jiṇe kī juvārāche | ṭiṭaghara || Jñāne.18.673 || Nohe tayāĉhā prādurbhāvo | to sābhilāṣha bhillāṅchā gāṁvo | mhaṇauni na ye yevo jāvo | tayā ṭhāyā || Jñāne.18.674 || [Naiṣhkrutikaḥ] Maga āṇikāche nike kele | viru hoya jayā āle | jaise apeya payā minale | lavaṇa karī || Jñāne.18.675 || Kā hiṁva aisā padārtha | ghātaliyā āgīāṅta | techi kṣhaṇī dhaḍāḍita | agni hoya || Jñāne.18.676 || Nā nā sudravye gomaṭī | jāliyā sharīrī paiṭhī | hoūni ṭhātī kirīṭī | maḷachi jevī || Jñāne.18.677 || Taise puḍhilāche barave | jayāchyā bhītarī pāve | āṇi viruddhachi āghave | hoūni nige || Jñāne.18.678 || Ĵo guṇa ghe de doṣha | amrutāche karī viṣha | dūdha pājiliyā dekha | vyāḷa jaisā || Jñāne.18.679 || [Alasaḥ] Āṇi aihikī jiyāve | jeṇe paratrā sācha yāve | te uchita krutya pāve | avasarī jiye || Jñāne.18.680 || Tevhā jayā āpaisī | nidrā ye ṭhevilī aisī | durvyavahārī jaisī | viṭāḷe loṭe || Jñāne.18.681 || Pai drākṣharasā āmrarasā | veḷe toṅḍa saḍe vāyasā | kā ḍoḷe phuṭatī divasā | ḍuḍuḷāche || Jñāne.18.682 || Taisā kalyāṇa kāḷa pāhe | tai tayāte āḷasa khāye | nā pramādī tari hoye | to mhaṇe taise || Jñāne.18.683 || [Viṣhādī] Jevīṅchi sāgarāchyā poṭī | jaḷe akhaṅḍa āgiṭhī | taisā viṣhāda vāhe gāṅṭhī | jivāchiye ĵo || Jñāne.18.684 || Leṅḍoṅrāāgī dhūmāvadhi | kā apānā āṅgī durgaṅdhi | taisā ĵo jīvitāvadhi | viṣhāde kelā || Jñāne.18.685 || [Dīrghasūtrī cha] Āṇi kalpāṅtāchiyā pārā | vegaḷeṅhī ĵo vīrā | sūtra dharī vyāpārā | sābhilāṣhā || Jñāne.18.686 || Agā jagāhī parautī | shuchā vāhe pai chittī | karitāṁviṣhī hātī | truṇahī na lage || Jñāne.18.687 || [Kartā tāmasa uchyate] Aisā ĵo lokāāṅta | pāpapuṅja mūrta | dekhasī to avyāhata | tāmasa kartā || Jñāne.18.688 || Eva karma kartā jñāna | yā tihīṅche tridhā chinha | dāvile tuĵa sujana- | chakravartī || Jñāne.18.689 || [Kartrutraividhyena jñāturapi traividhyamuktaṁ | karmatraividhyena jñeyasyāpyuktaṁ | buddhestraividhyena karaṇasyāpyuktaṁ | idānīṁ buddherdhruteshchāpi traividhyaṁ pratijānīte-]</p>
<p>Buddherbhedaṁ(n) dhruteshchaiva guṇatastrividhaṁ shrruṇu | prochyamānamasheṣheṇa pruthaktwena Dhanañjaya || Bha.Gī.18.29 ||</p>
<p>[Buddherbhedaṁ] Ātā avidyechyā gāṁvī | mohāchī veḍhūni madavī | saṅdehāchī āghavī | leūni leṇī || Jñāne.18.690 || Ātmanishchayāchī barava | jayā ārisā pāhe sāvayava | tiye buddhīchīhī dhāva | tridhā ase || Jñāne.18.691 || [Guṇatastrividhaṁ shrruṇu] Agā sattwādi guṇī iṁhī | kāi eka tihī ṭhāyī | na kījechi yetha pāhī | jagāmājī || Jñāne.18.692 || Āgī na vasatā poṭī | kavaṇa kāṣhṭha ase sruṣhṭī | taise te kaiṅche drushyakoṭī | trividha je nohe || Jñāne.18.693 || Mhaṇauni tihī guṇī | buddhī kelī triguṇī | [dhruteshchaiva] dhrutīsihī vāṅṭaṇī | taisīchi ase || Jñāne.18.694 || [Prochyamānamiti] Techi yeka vegaḷāle | yathāchinhī aḷaṅkārale | sāṅgijela upāile | bhedalepaṇe || Jñāne.18.695 || [Chūrṇikā] Pari buddhi dhruti iyā | dohī bhāgāṅmāji dhanaṅjayā | ādhī rūpa buddhīchiyā | bhedāsi karū || Jñāne.18.696 || Tari uttama madhyama nikruṣhṭā | saṅsārāsi gā subhaṭā | prāṇiyā yetiyā vāṭā | tinī āthī || Jñāne.18.697 || Je karaṇīya kāmya niṣhiddha | te he mārga tinhī prasiddha | saṁsāra bhaya saṁbaṅdha | jīvā yayā || Jñāne.18.698 ||</p>
<p>Pravruttiṁ(ñ) cha Nivruttiṁ(ñ) cha kāryākārye bhayābhaye | bandhaṁ mokṣhaṁ(ñ) cha yā vetti buddhiḥ(s) sā Pārth sāttwikī || Bha.Gī.18.30 ||</p>
<p>[Pravruttiṁ(ñ) cha] Mhaṇauni adhikāre mānile | je vidhīcheni voghe āle | te yekachi yetha bhale | nitya karma || Jñāne.18.699 || [Kāryeti] Techi ātmaprāpti phaḷa | diṭhī sūni kevaḷa | kīje jaise kā jaḷa | sevije tāhane || Jñāne.18.700 || Yetuleni te karma | [abhaye] sāṅḍī janmabhaya viṣhama | karūni de sugama | mokṣhasiddhi || Jñāne.18.701 || Aise karī to bhalā | saṁsārabhaye sāṅḍilā | kāraṇīyatwe ālā | mumukṣhubhāgā || Jñāne.18.702 || [Mokṣhaṁ(ñ) cha] Tetha je buddhi aisā | baḷiyā bāṅdhe bharaṁvasā | mokṣha ṭhevilā aisā | ĵoḍela yetha || Jñāne.18.703 || [Ayaṁ bhāvaḥ] Mhaṇauni nivruttīchi māṅḍalī | sūni pravrutti taḷī | iye karmī buḍakuḷī | dyāvī kī nā || Jñāne.18.704 || Truṣhārtā udake jiṇe | kā purī paḍaliyā pavhaṇe | aṅdhakūpī gati kiraṇe | sūryācheni || Jñāne.18.705 || Nā nā pathyeṁsī auṣhadha lāhe | tarī roge dāṭalāhī jiye | kā mīnā jivhāḷā hoye | jaḷāchā ĵarī || Jñāne.18.706 || Tari tayāchyā jīvitā | nāhī jevi anyathā | taise karmī iye vartatā | ĵoḍechi mokṣha || Jñāne.18.707 || He karaṇīyāchiyā kaḍe | je jñāna āthī ĉhokhaḍe | [Nivruttiṁ(ñ) cha] āṇi akaraṇīya he phuḍe | aise ĵāṇa || Jñāne.18.708 || [Akārye] Jī tiye kāmyādike | saṁsārabhayadāyake | akrutyapaṇāche āṁbukhe | paḍile jayā || Jñāne.18.709 || Tiye karmī akāryī | [bhaye] janmamaraṇasamayī | pravrutti paḷavī pāyī | māgilīchi || Jñāne.18.710 || Pai āgīmāji na righave | athāvī na ghalave | dhagadhagīta nāgave | shūḷa jevī || Jñāne.18.711 || Kā kāḷiyā nāga dhuṅdhuvāta | dekhoni na ghālave hāta | na vachave khoṁpeāṅta | vyāghrāchiye || Jñāne.18.712 || Taise karma akaraṇīya | dekhoni mahābhaya | upaĵe niḥsaṅdeha | buddhi jiye || Jñāne.18.713 || [Bandhaṁ] Vāḍhile rāṅdhūni viṣhe | tetha jāṇije mrutyu na chuke | tevi niṣhiddhī kā dekhe | baṅdhāte ĵo || Jñāne.18.714 || [Yā vetti] Maga baṅdhabhayabharitī | tiye niṣhiddhī prāptī | viniyoga ĵāṇe nivruttī | karmāchiye || Jñāne.18.715 || Aiseni kāryākāryavivekī | je pravruttiNivrutti-māpakī | kharā kuḍā pārakhī | jiyāparī || Jñāne.18.716 || [Buddhiḥ(s) sā Pārth sāttwikī] Taisī krutyākrutyashuddhī | bujhe je niravadhī | sāttwika mhaṇipe buddhī | techi tū ĵāṇa || Jñāne.18.717 ||</p>
<p>Yayā dharmamadharmaṁ(ñ) cha kāryaṁ(ñ) chākāryameva cha | ayathāvatprajānāti buddhiḥ(s) sā Pārth rājasī || Bha.Gī.18.31 ||</p>
<p>[Yayeti] Āṇi bakāchyā gāṁvī | ghepe kṣhīranīra sakalavī | kā ahorātrīṅchī goṁvī | āṅdhaḷe neṇe || Jñāne.18.718 || Jayā phulāchā makaraṅda phāve | to kāṣhṭhe korū dhāṁve | pari bhramarapaṇā navhe | avhāṅṭā jevī || Jñāne.18.719 || Taisī iye kāryākārye | dharmādharmarūpe jiye | [ayathāvatprajānāti] tiye na chojavitā jāye | ĵāṇatī je kā || Jñāne.18.720 || Agā ḍoḷāṁvīṇa motiye | ghetā pāḍa miḷe vipāye | na miḷaṇe te āhe | ṭhevile tethe || Jñāne.18.721 || Taise akaraṇīya avachaṭe | noḍave tarīcha loṭe | yeravī ĵāṇe ekavaṭe | donhī je kā || Jñāne.18.722 || [Buddhiḥ(s) sā Pārth rājasī] Te gā buddhi chokhavikhī | ĵāṇa yetha rājasī | akṣhata ṭākilī jaisī | māṅdiyevarī || Jñāne.18.723 ||</p>
<p>Adharmaṁ(n) dharmamiti yā manyate tamasāvrutā | sarvārthānviparītāṁshcha buddhiḥ(s) sā Pārth tāmasī || Bha.Gī.18.32 ||</p>
<p>[Adharmamiti] Āṇi rājā jiyā vāṭā jāye | te chorāṁsi āḍava hoye | kā rākṣhasā divo pāhe | rāti houni || Jñāne.18.724 || Nā nā nidhānachi nidaivā | hoye koḷasayāĉhā uḍavā | pai asate āpaṇape jīvā | nāhī ĵāle || Jñāne.18.725 || Taise dharmajāta titake | jiye buddhīsī pātake | sācha te laṭike | aiseṅchi bujhe || Jñāne.18.726 || [Sarveti] Te āghavechi artha | karūni ghālī anartha | guṇa te te vyavasthita | doṣhachi mānī || Jñāne.18.727 || Kiṁbahunā shrutijāte | adhiṣhṭhūni kele sarate | tetuleṁhi uparate | ĵāṇe je buddhī || Jñāne.18.728 || Koṇāteṅhī na pusatā | tāmasī jāṇāvī Paṅḍusutā | rātrī kāya dharmārthā | sācha karāvī || Jñāne.18.729 || Eva buddhīche bheda | tinhī tuĵa vishada | sāṅgītale swabodha- | kumudachaṅdrā || Jñāne.18.730 || Ātā yayāchi buddhivruttī | niṣhṭaṅkilā karmajātī | khāṅda māṅḍije dhrutī | trividhā jayā || Jñāne.18.731 || Tiye dhrutīchehī vibhāga | tinhī yathāliṅga | sāṅgījatī chāṅga | avadhāna de || Jñāne.18.732 ||</p>
<p>Dhrutyā yayā dhārayate manaḥprāṇendriyakriyāḥ(hā) | yogenāvyabhichāriṇyā dhrutiḥ(s) sā Pārth sāttwikī || Bha.Gī.18.33 ||</p>
<p>[Dhrutyā yayā] Tari udeliyā dinakara | chorīsī thoke aṅdhakāra | kā rājājñā avyavahāra | kuṅṭhavī jevī || Jñāne.18.733 || Nā nā pavanāchā sāṭa | vājīnaliyā nīṭa | āṅgeṁsī bobhāṭa | sāṅḍitī megha || Jñāne.18.734 || Kā agastīcheni darshane | siṅdhu gheunī ṭhātī maune | chaṅdrodayī kamaḷavane | miṭhī detī || Jñāne.18.735 || He aso pāvo uchalilā | madamukha na ṭhevitī khālā | garĵoni puḍhā jālā | siṅha ĵarī || Jñāne.18.736 || Taisā ĵo dhīra | uṭhaliyā aṅtara | manādike vyāpāra | sāṅḍitī ubhī || Jñāne.18.737 || [Indriyakriyāḥ(hā)] Iṅdriyā viṣhayāṅchiyā gāṅṭhī | apaisā suṭatī kirīṭī | mana māyechyā poṭī | rigatī dāhī || Jñāne.18.738 || [Prāṇa-] Adhordhwa guḍhe kāḍhī | prāṇa navāṅchī peṅḍī | bāṅdhoni ghālī uḍī | madhyamemājī || Jñāne.18.739 || Saṅkalpavikalpāche lugaḍe | sāṅḍūni mana ughaḍe | buddhi māgilekaḍe | ugīchi baise || Jñāne.18.740 || [Dhārayate] Aisī dhairyarāje jeṇe | mana prāṇa karaṇe | swacheṣhṭāṅchī saṁbhāṣhaṇe | sāṅḍa-vījatī || Jñāne.18.741 || [Yogena] Maga āghavīṅchi saḍī | dhyānāchyā āṅtulyā maḍhī | koṅḍijatī niravaḍī | yogāchiye || Jñāne.18.742 || [Avyabhichāriṇyā] Parī paramātmayā chakravartī | ugāṇitī ĵava hātī | tava lāṅcha na ghetā dhrutī | dharijatī jiyā || Jñāne.18.743 || [Dhrutiḥ(s) sā Pārth sāttwikī] Te gā dhruti yethe | sāttwika he nirute | āīka Arjunāte | Shreekāṅta mhaṇe || Jñāne.18.744 ||</p>
<p>Yayā tu dharmakāmārthāndhrutyā dhārayate’rjuna | prasaṅggena phalākāṅgkṣhī dhrutiḥ(s) sā Pārth rājasī || Bha.Gī.18.34 ||</p>
<p>[Yayeti] Āṇi hoūniyā sharīrī | swargasaṅsārāchyā dohī gharī | nāṅde ĵo poṭabharī | trivargopāye || Jñāne.18.745 || To manorathāṅchyā sāgarī | dharmārthakāmāṅchyā tāruvāvarī | jeṇe dhairyabaḷe karī | kriyā vāṇijya || Jñāne.18.746 || [Prasaṅggeneti] Je karma bhāṅḍavalā suye | tayāchī chauguṇī yetī pāhe | yevaḍhe sāhasa vāhe | jayā dhrutī || Jñāne.18.747 || Te gā dhrutī rājasa | Pārthā yetha pariyesa | ātā āika tāmasa | tisarī je kā || Jñāne.18.748 ||</p>
<p>Yayā swapnaṁ bhayaṁ shokaṁ viṣhādaṁ madameva cha | na vimuñchati durmedhā dhrutiḥ(s) sā Pārth tāmasī || Bha.Gī.18.35 ||</p>
<p>[Yayā] Tarī sarvādhame guṇe | jayāche kā rūpā yeṇe | koḷasā kāḷepaṇe | ghaḍalā jaisā || Jñāne.18.749 || Aho prākruta āṇi hīna | tayāhī kī guṇatwāchā māna | pari na mhaṇije puṇyajana | rākṣhasa kāī || Jñāne.18.750 || Pai grahāṁmāji iṅgaḷa | tayāte mhaṇije maṅgaḷa | taisā tamī dhasāḷa | guṇashabda hā || Jñāne.18.751 || Je sarva doṣhāṅĉhā vasauṭā | tamachi kāmaūni subhaṭā | ubhārilā āṅgavaṭhā | jayā narāchā || Jñāne.18.752 || [Swapnaṁ] To āḷasa sūni ase kāṅkhe | mhaṇauni nidre kaṅhī na muke | pāpe poshitā duḥkhe | na sāṅḍije jevī || Jñāne.18.753 || [Bhayaṁ] Āṇi dehā dhanāchiyā āvaḍī | sadā bhaya tayāte na sāṅḍī | visaṅbū na sake dhoṅḍī | kāṭhiṇya jaise || Jñāne.18.754 || [Shokaṁ] Āṇi padārthajātī sneho | bāṅdhe mhaṇauni to shoke ṭhāvo | kelā na shake pāpa jāvo | krutaghnauni jaise || Jñāne.18.755 || [Viṣhādaṁ] Āṇi asaṅtoṣha jīveṁsī | dharūni ṭhelā aharnishī | mhaṇauni maitrī teṇeṁsī | viṣhāde kelī || Jñāne.18.756 || Lasaṇāte na sāṅḍī gaṅdhī | kā apathyashīḷāte vyādhī | taisī kelī maraṇāvadhī | viṣhāde tayā || Jñāne.18.757 || [Madameva cha] Āṇi vayasā vitta kāma | yayāṅchā vāḍhavī saṁbhrama | mhaṇauni made āshrama | tochi kelā || Jñāne.18.758 || [Dhrutiḥ(s) sā Pārth tāmasī] Āgīte na sāṅḍī tāpa | saḷāte jātīchā sāpa | kā jagāchā vairī vāsipa | akhaṅḍa jaisā || Jñāne.18.759 || Nā tari sharīrāte kāḷa | na visaṅbe kavaṇe veḷa | taisā āthi aḍhaḷa | tāmasī mada || Jñāne.18.760 || [Na vimuñchati durmedhā] Eva pāṅchahī he nidrādika | tāmasāchyā ṭhāī dokha | jiyā dhrutī dekha | dharile āhātī || Jñāne.18.761 || Tiye gā dhrutī nāve | tāmasī tetha he ĵāṇāve | mhaṇītale teṇe deve | jagāchenī || Jñāne.18.762 || [Shlokatrayabhāvaḥ] Eva trividha je buddhi | kīje karmanishchayo ādhi | to dhrutī yā siddhi | neiĵo yetha || Jñāne.18.763 || Sūrye mārga gochara hoye | āṇi to chālatī kīra pāye | pari chālaṇe te āhe | dhairye jevī || Jñāne.18.764 || Taisī buddhi karmāte dāvī | te karaṇasāmagrī niphajavī | pari niphajāvayā hoāvī | dhīratā je || Jñāne.18.765 || Te he gā tuĵaprati | sāṅgītalī trividha dhruti | yayā karmatrayā niṣhpatti | jāliyā maga || Jñāne.18.766 || [Chūrṇikā] Yetha phaḷa je eka niphaje | sukha jayāte mhaṇije | teṅhī trividha jāṇije | karmavashe || Jñāne.18.767 || Tari phaḷarūpa te sukha | triguṇī bhedale dekha | vivachū ātā chokha | chokhī bolī || Jñāne.18.768 || Pari chokhī te kaisī sāṅge | pai ghevo jātā bolabage | kānīṅchiyehī lāge | hātīĉhā maḷa || Jñāne.18.769 || Mhaṇauni jayāĉheni avhere | avadhānahī hoya bahire | teṇe āika ho ādare | jivācheni || Jñāne.18.770 || Aise mhaṇauni devo | trividhā sukhāchā prastāvo | māṅḍalā to nirvāho | nirūpita ase || Jñāne.18.771 ||</p>
<p>Sukhaṁ(n) twidānīṁ(n) trividhaṁ shrruṇu me bharatarṣhabha | abhyāsādramate yatra duḥ(hu)khāntaṁ(ñ) cha nigachchhati || Bha.Gī.18.36 ||</p>
<p>[Sukhaṁ(n) twidānīmiti] Mhaṇe sukhatrayasaṅjñā | sāṅgo mhaṇauni pratijñā | bolilo te prājñā | aika ātā || Jñāne.18.772 || Tari sukha te gā kirīṭī | dāvijela tuĵa diṭhī | je ātmayāchiye bheṭī | jīvāsi hoya || Jñāne.18.773 || [Abhyāsādramate yatra] Pari mātrecheni māpe | divyauṣhadha jaise ghepe | kā kathilāche kīje rupe | rasabhāvanī || Jñāne.18.774 || Nā nā lavaṇāche jaḷa | hoāvayā donī chāra veḷa | deūni sāṅḍijatī ḍhāḷa | toyāche jevī || Jñāne.18.775 || Tevi ĵāleni sukhaleshe | jīva bhāviliyā abhyāse | [duḥ(hu)khāntaṁ(ñ) cha nigachchhati] jīvapaṇāche nāse | duḥkha jethe || Jñāne.18.776 || [Chūrṇikā] Te yetha ātmasukha | ĵāle ase triguṇātmaka | teṁhī sāṅgo ekaika | rūpa ātā || Jñāne.18.777 ||</p>
<p>Yattadagre viṣhamiva pariṇāme’mrutopamam | tatsukhaṁ sāttwikaṁ proktamātmabuddhiprasādajam || Bha.Gī.18.37 ||</p>
<p>[Yattadagre viṣhamiva] Ātā chaṅdanāche buḍa | sarpī jaise duvāḍa | kā nidhānāche toṅḍa | vivasiyā jevi || Jñāne.18.778 || Agā swargīṅche gomaṭe | āḍava yāgasaṅkaṭe | kā bāḷapaṇa dāsaṭe | trāsakāḷe || Jñāne.18.779 || He aso dīpāchiye siddhī | avaghaḍa dhūma ādhī | nā tari to auṣhadhī | jibhechā ṭhāvo || Jñāne.18.780 || Tayāpari Pāṅḍavā | jayā sukhāchā rigāvā | viṣhama tetha meḷāvā | yamadamāṅchā || Jñāne.18.781 || Deta sarvasnehā miṭhī | āṅgī aise vairāgya uṭhī | swargasaṅsārā kāṅṭī | kāḍhītachi || Jñāne.18.782 || Viveka shravaṇe kharapuse | jetha vratācharaṇe karkashe | karitā jātī bhokase | buddhyādikāṅche || Jñāne.18.783 || Suṣhumnecheni toṅḍe | giḷije prāṇāpānāṅche loṅḍhe | bohaṇiyesīchi yevaḍhe | bhārī jetha || Jñāne.18.784 || Je sārasāṁhī vighaḍatā | hoya vohāhūni vatsa kāḍhitā | nā bhaṇaṅga davaḍitā | bhāṇayāvarūnī || Jñāne.18.785 || Pai māyepuḍhauni bāḷaka | kāḷe netā ekulate eka | hoya kā udaka | tuṭatā mīnā || Jñāne.18.786 || Taise viṣhayāṅche ghara | iṅdriyā sāṅḍitā thora | yugāṅta hoya te vīra | virāga sāhātī || Jñāne.18.787 || Aisā jayā sukhāchā āraṁbha | dāvī kāṭhiṇyāĉhā kṣhobha | [pariṇāme’mrutopamaṁ] maga kṣhīrābdhī lābha | amrutāchā jaisā || Jñāne.18.788 || Pahilayā vairāgyagaraḷā | dhairyaShaṁbhu voḍavī gaḷā | tari jñānāmrute sohaḷā | pāhe jethe || Jñāne.18.789 || Pai kavalitāhi kope aise | drākṣhāṅche hiravepaṇa ase | te paripākī kā jaise | mādhurya āte || Jñāne.18.790 || [Ātmabuddhiprasādajaṁ] Te vairāgyādika taise | pikaliyā ātmaprakāshe | maga vairāgyeṅsīṅhī nāshe | avidyājāta || Jñāne.18.791 || Tevhā sāgarī Gaṅgā jaisī | ātmī mīnalyā buddhi taisī | adwayānaṅdāchī āpaisī | khāṇī ughaḍe || Jñāne.18.792 || Aise swānubhavavishrāme | vairāgyamūḷa je pariṇame | [tatsukhaṁ sāttwikaṁ proktaṁ] te sāttwika yeṇe nāme | bolije sukha || Jñāne.18.793 ||</p>
<p>Viṣhayendriyasaṁyogādyattadagre’mrutopamam | pariṇāme viṣhamiva tatsukhaṁ rājasaṁ smrutam || Bha.Gī.18.38 ||</p>
<p>[Viṣhayateti] Āṇi viṣhayeṅdriyā | meḷa hotā dhanaṅjayā | je sukha ĵāya thaḍiyā | sāṅḍūni donhī || Jñāne.18.794 || Adhikāriyā rigatā gāṁvo | hoya jaisā utsāho | kā riṇāvarī vivāho | vistārilā || Jñāne.18.795 || Nā nā rogiyā jibhepāsī | keḷe goḍa sākharesī | kā bachanāgāchī jaisī | madhuratā pahilī || Jñāne.18.796 || Pahile saṁvachorāche maitra | hāṭabheṭīche kalatra | kā lāghavīyāche vichitra | vinoda te || Jñāne.18.797 || Taise viṣhayeṅdriyadokhī | je sukha jīvāte pokhī | [pariṇāme viṣhamiva] maga upaḍilā khaḍakī | haṅsa jaisā || Jñāne.18.798 || Taisī ĵoḍī āghavī āṭe | jīvitāchā ṭhāya phiṭe | sukrutāchiyāhī suṭe | dhanāchī gāṅṭhī || Jñāne.18.799 || Āṇika bhogile je kāhī | te swapna taise hoya nāhī | maga hānīchāchi ghāī | loḷāve ure || Jñāne.18.800 || Aise āpattī je sukha | aihikī pariṇame dekha | paratrī kīra vikha | houni parate || Jñāne.18.801 || Je iṅdriyajātā laḷā | didhaliyā dharmāchā maḷā | ĵāḷūni bhogije sohaḷā | viṣhayāṅchā jetha || Jñāne.18.802 || Tetha pātake bāṅdhitī thāvo | tiye narakī detī ṭhāvo | jeṇe sukhe hā apāvo | paratrī aisā || Jñāne.18.803 || Pai nāme viṣha madhure | pari mārūni aṅtī khare | taise ādi je goḍire | aṅtī kaḍu || Jñāne.18.804 || [Tatsukhaṁ rājasaṁ smrutam] Pārthā te sukha sāche | vaḷile āhe rajāche | mhaṇauni na shive tayāche | āṅga kaṁhī || Jñāne.18.805 ||</p>
<p>Yadagre chānubandhe cha sukhaṁ mohanamātmanaḥ | nidrālasyapramādotthaṁ(n) tattāmasamudāhrutam || Bha.Gī.18.39 ||</p>
<p>[Yadagre iti] Āṇi apeyācheni pāne | akhādyācheni bhojane | swairastrīsaṅnidhāne | hoya je sukha || Jñāne.18.806 || Kā puḍhilāṅcheni māre | tari paraswāpahāre | je sukha avatare | bhāṭāchyā bolī || Jñāne.18.807 || [Nidrālasyapramādotthaṁ] Je ālasyāvarī pokhije | nidremājī je dekhije | jayāchyā ādyaṅtī bhulije | āpulī vāṭa || Jñāne.18.808 || [Tattāmasamudāhrutam] Te gā sukha Pārthā | tāmasa ĵāṇa sarvathā | he bahudhā na sāṅgoṅchi je kathā | asaṁbhāvya he || Jñāne.18.809 || Aise karmabhede mudale | phaḷasukhahī tridhā ĵāle | te he yathāgame kele | gochara tuĵa || Jñāne.18.810 || Te kartā karma phaḷa | he tripuṭī yekī kevaḷa | vāṅchūni kāhīṅchi nase sthūḷa- | sūkṣhmī iye || Jñāne.18.811 || Āṇi he tava tripuṭī | tihī guṇī iṅhī kirīṭī | guṁphilī ase paṭī | tāṅtuvī jaisī || Jñāne.18.812 ||</p>
<p>Na tadasti pruthivyāṁ vā divi deveṣhu vā punaḥ | sattwaṁ prakrutijairmuktaṁ yadebhiḥ(s) syāttribhirguṇaiḥ(hi) || Bha.Gī.18.40 ||</p>
<p>[Sattwaṁ prakrutijairiti] Mhaṇauni prakrutīchyā ālokī | na baṅdhije iṁhī sattwādikī | [na tadastīti] taisī swargī nā mrutyulokī | āthī vastu || Jñāne.18.813 || Kaiṅchā loṅvevīṇa kāṁbaḷā | mātiyevīṇa modaḷā | kā jaḷeṅvīṇa kalloḷā | hoṇe āhe || Jñāne.18.814 || Taise na honi guṇāche | sruṣhṭīchyā rachanā rache | aise nāhīṅcha gā sāche | prāṇijāta || Jñāne.18.815 || Yālāgī he sakaḷa | tihī guṇāṅchechi kevaḷa | ghaḍale āhe nikhiḷa | aise ĵāṇa || Jñāne.18.816 || Guṇī devā trayī lāvilī | guṇī lokī tripuṭī [trutīyādhyāyoktaṁ(ṅ) karmayogaṁ(n) darshayituṁ prakaraṇāntaramārabhate brāmhaṇetyaṣhṭabhiḥ(hi)] pāḍilī | [chūrṇikā] chaturvarṇā ghātalī | sinānī uḷige || Jñāne.18.817 ||</p>
<p>Brāmhaṇakṣhatriyavishāṁ shūdrāṇāṁ(ñ) cha parantapa | karmāṇi pravibhaktāni swabhāvaprabhavairguṇaiḥ(hi) || Bha.Gī.18.41 ||</p>
<p>[Brāmhaṇakṣhatriyeti] Techi chārī varṇa | pusasī ĵarī koṇa koṇa | tari jayā mukhya brāmhaṇa | dhureche kā || Jñāne.18.818 || Yera kṣhatriya vaishya donhī | tehī brāmhaṇāchyāchi mānije mānī | je te vaidika vidhānī | yogya mhaṇaunī || Jñāne.18.819 || Chauthā shūdra ĵo dhanaṅjayā | vedī lāga kīra nāhī tayā | tarhī vrutti varṇatrayā- | adhīna tayāchī || Jñāne.18.820 || Tiye vruttīchiyā javaḷikā | varṇatrayā brāmhaṇāṅdikā | aho shūdrahī kī dekhā | chauthā jālā || Jñāne.18.821 || Jaisā phulācheni sāṅgāte | tāṅtu turaṁbije Shreemaṅte | taise dwijasaṅge shūdrāte | swīkārī shrutī || Jñāne.18.822 || Aisaisī gā Pārthā | he chaturvarṇavyavasthā | karū ātā karmapathā | yāṅchiyā rūpa || Jñāne.18.823 || [Karmāṇi pravibhaktāni] Jihī guṇī te varṇa chārī | janmamrutyūṅchiye kātarī | chukoniyā īshwarī | paiṭhe hotī || Jñāne.18.824 || Jiye ātmaprakrutīche iṁhī | guṇī sattwādikī tihī | karme chaughā chahū ṭhāī | vāṅṭilī varṇā || Jñāne.18.825 || Jaise bāpe ĵoḍile leṅkā | vāṅṭile sūrye mārga pāṅthikā | nā nā vyāpāra sevakā | swāmīne jaise || Jñāne.18.826 || [Swabhāvaprabhavairguṇaiḥ(hi)] Taisī prakrutīchyā guṇī | jayā karmāchī velhāvaṇī | kelī āhe varṇī | chahū iṁhī || Jñāne.18.827 || Tetha sattwe āpalyā āṅgī | samīnanimīna bhāgī | doghe kele niyogī | brāmhaṇa kṣhatriya || Jñāne.18.828 || Āṇi raja parī sāttwika | tetha ṭhevile vaishya loka | rajachi tamabhesaka | tetha shūdra te gā || Jñāne.18.829 || Aisā yekāchi prāṇivruṅdā | bheda chaturvarṇadhā | guṇīṅchi iṁhī prabuddhā | kelā ĵāṇa || Jñāne.18.830 || Maga āpale ṭhevile jaise | āitechi dīpe dise | guṇabhinna karma taise | shāstra dāvī || Jñāne.18.831 || Techi ātā koṇa koṇa | varṇavihitāche lakṣhaṇa | he sāṅgo aika shravaṇa- | saubhāgyanidhī || Jñāne.18.832 ||</p>
<p>Shamo damastapaḥ(sh) shauchaṁ(ṅ) kṣhāntirārjavameva cha | jñānaṁ vijñānamāstikyaṁ brahmakarma swabhāvajam || Bha.Gī.18.42 ||</p>
<p>[Shamaḥ] Tari sarveṅdriyāṅchiyā vruttī | gheūni āpulyā hātī | buddhi ātmayā miḷe yekāṅtī | priyā jaisī || Jñāne.18.833 || Aisā buddhīchā uparama | tayā nāma mhaṇipe shama | to guṇa gā upakrama | jayā karmāchā || Jñāne.18.834 || [Damaḥ] Āṇi bāhyeṅdriyāṅche dheṅḍe | piṭūni vidhīcheni daṅḍe | nedije adharmākaḍe | kaṅhīṅchi jāvo || Jñāne.18.835 || To pai gā shamā virajā | dama guṇa jetha dujā | āṇi swadharmāchiyā vojā | jiṇe je kā || Jñāne.18.836 || [Tapaḥ] Tevīṅchi saṭavīchiye rātī | na visaṅbije jevi vātī | taisā īshwaranirṇaya chittī | vāhaṇe sadā || Jñāne.18.837 || Tayā nāma tapa | he tijayā guṇāche rūpa | [shauchaṁ] āṇi shauchahī niṣhpāpa | dwividha jetha || Jñāne.18.838 || Mana bhāvashuddhī bharale | āṅga kriyā aḷaṅkārile | aise sabāhya jiyāle | sājire je kā || Jñāne.18.839 || Tayā nāma shaucha Pārthā | to karmī guṇa jaye chauthā | [kṣhāntiḥ(hi)] āṇi pruthvīchiyā parī sarvathā | sarva je sāhāṇe || Jñāne.18.840 || Te gā kṣhamā Pāṅḍavā | guṇa jetha pāṅchavā | swarāmāji suhāvā | paṅchama jaisā || Jñāne.18.841 || [Ārjavameva cha] Āṇi vāṅkaḍeni vogheṁsī | Gaṅgā vāhe uĵūchi jaisī | kā pruṣhṭhī vaḷalā usī | goḍī jaisī || Jñāne.18.842 || Taisā viṣhamāṅhī jīvāṁ- | lāgī ujukāra baravā | te ārjava gā sāhāvā | jethīṅchā guṇa || Jñāne.18.843 || [Jñānaṁ] Āṇi pāṇiye prayatne māḷī | akhaṅḍa jache jhāḍāmuḷī | pari te āghaveṅchi phaḷī | ĵāṇe jevī || Jñāne.18.844 || Taise shāstrāchāre teṇe | īshwaracha yeka pāvaṇe | he phuḍe je kā ĵāṇaṇe | te yetha jñāna || Jñāne.18.845 || Te gā karmī jiye | sātavā guṇa hoye | [vijñānaṁ] āṇi vijñāna he pāhe | evaṁrūpa || Jñāne.18.846 || Tari sattwashuddhīchiye veḷe | shāstre kā dhyānabaḷe | īshwaratattwīṅchi miḷe | niṣhṭaṅkabuddhī || Jñāne.18.847 || He vijñāna barave | te guṇaratna jetha āṭhave | [āstikyaṁ] āṇi āstikya ĵāṇāve | navavā guṇa || Jñāne.18.848 || Pai rājamudrā āthiliyā | prajā bhaje bhalatayā | tevi shāstre swīkāriliyā | mārgamātrāte || Jñāne.18.849 || Ādare je kā mānaṇe | te āstikya mī mhaṇe | to navavā guṇa jeṇe | karma te sācha || Jñāne.18.850 || [Brahmakarma swabhāvajaṁ] Eva navahī shamādika | guṇa jetha nirdoṣha | te karma ĵāṇa swābhāvika | brāmhaṇāche || Jñāne.18.851 || To navaguṇaratnākara | yayā navaratnāṅchā hāra | na pheḍīta le dinakara | prakāsha jaisā || Jñāne.18.852 || Nā nā chāṅpā chāṁpauḷī pūjilā | chaṅdra chaṅdrikā dhavaḷalā | kā chaṅdana nije charchilā | saurabhye jevī || Jñāne.18.853 || Tevi navaguṇaṭikalaga | leṇe brāmhaṇāche avyaṅga | kaṅhīṅchi na saṅḍī āṅga | brāmhaṇāche || Jñāne.18.854 || [Chūrṇikā] Ātā uchita te kṣhatriyā | teṅhī karma dhanaṅjayā | sāṅgo aika prajñechiyā | bharovarī || Jñāne.18.855 ||</p>
<p>Shauryaṁ(n) teĵo dhrutirdākṣhyaṁ yuddhe chāpyapalāyanam | dānamīshwarabhāvashcha kṣhātraṁ(ṅ) karma swabhāvajam || Bha.Gī.18.43 ||</p>
<p>[Shauryaṁ] Tari Bhānu hā teje | nāpekṣhī jevi viraje | kā siṅhe na pāhije | jāvaḷiyā || Jñāne.18.856 || Aisā swayaṅbha ĵo jīve lāṭha | sāvāyeṁvīṇa udbhaṭa | te shaurya gā jetha shreṣhṭha | pahilā guṇa || Jñāne.18.857 || [Tejaḥ] Āṇi sūryācheni pratāpe | koḍihī nakṣhatra hārape | nā to tari na lope | sachaṅdrī tihī || Jñāne.18.858 || Taise āpuleni prauḍhīguṇe | jagā yā vismaya deṇe | āpaṇa tarī na kṣhobhaṇe | kāyasenahī || Jñāne.18.859 || Te prāgalbhyarūpa tejā | jiye karmī guṇa dujā | [dhrutiḥ(hi)] āṇi dhīra to tijā | jethīṅchā guṇa || Jñāne.18.860 || Varipaḍaliyā ākāsha | buddhīche ḍoḷe mānasa | jhāṅkī nā te pariyesa | dhairya jethe || Jñāne.18.861 || [Dākṣhyaṁ] Āṇi pāṇī ho kā bhalatetuke | pari te jiṇauni padma phāṅke | kā ākāsha uṅchiyā jiṅke | āvaḍe tayāte || Jñāne.18.862 || Tevi vividhā avasthā | pātaliyā jiṇauni Pārthā | prajñā phaḷatayā arthā | vejha deṇe je || Jñāne.18.863 || Te dakṣhatwa gā chokha | jetha chauthā guṇa dekha | [yuddhe chāpyapalāyanaṁ] āṇi ĵuṅĵha alaukika | pāṅchavā guṇa || Jñāne.18.864 || Ādityāchī jhāḍe | sadā sanmukha sūryākaḍe | tevi samora shatrūpuḍhe | hoṇe je kā || Jñāne.18.865 || Māhevaṇī prayatneṁsī | chukavije seje jaisī | ripū pāṭhī nedije taisī | samaraṅgaṇī || Jñāne.18.866 || Hā kṣhatriyācheyā āchārī | pāṅchavā guṇeṅdra avadhārī | chahū puruṣhārthī shirī | bhakti jaisī || Jñāne.18.867 || [Dānaṁ] Āṇi ĵāleni phule phaḷe | shākhiyā jaisī mokaḷe | kā udāra parimaḷe | padmākara || Jñāne.18.868 || Nā nā āvaḍīcheni māpe | chāṅdiṇe bhalateṇe ghepe | puḍhilāṅcheni saṅkalpe | taise je deṇe || Jñāne.18.869 || Te umapa gā dāna | jetha sahāve guṇaratna | [īshwarabhāvashcha] āṇi ājñe ekāyatana | hoṇe je kā || Jñāne.18.870 || Poṣhūni avayava āpule | karavijatī mātavile | tevi pālaṇe lobhavile | jaga je bhogaṇe || Jñāne.18.871 || Tayā nāma īshwarabhāvo | ĵo sarvasāmarthyāĉhā ṭhāvo | to guṇāṁmāji rāvo | sātavā jetha || Jñāne.18.872 || [Kṣhātraṁ(ṅ) karma swabhāvajaṁ] Aise je shauryādikī | iṁhī sāta guṇavishekhī | aḷaṅkruta saptarhukhī | ākāsha jaise || Jñāne.18.873 || Taise saptaguṇī vichitra | karma je jagī pavitra | te sahaja ĵāṇa kṣhātra | kṣhatriyāche || Jñāne.18.874 || Nā nā kṣhatriya navhe naru | to sattwasonayāĉhā Meru | mhaṇauni guṇaswargā ādhāru | sātā yiyā || Jñāne.18.875 || Nātari saptaguṇārṇavī | parivāralī baravī | he kriyā navhe pruthvī | bhogītase to || Jñāne.18.876 || Kā guṇāṅche sātāṁhī oghī | he kriyā te Gaṅgā jagī | tayā mahodadhīchiyā āṅgī | vilase jaisī || Jñāne.18.77 || Pari he bahu aso dekha | shauryādi guṇātmaka | karma gā naisargika | kṣhatrajātīsī || Jñāne.18.878 || [Chūrṇikā] Ātā vaishyāchiye jātī | uchita je mahāmatī | te aike nirutī | kriyā sāṅgo || Jñāne.18.879 ||</p>
<p>Kruṣhigaurakṣhyavāṇijyaṁ vaishyakarma swabhāvajam | paricharyātmakaṁ(ṅ) karma shūdrasyāpi swabhāvajam || Bha.Gī.18.44 ||</p>
<p>[Kruṣhi-] Tari bhūmi bīja nāṅgara | yayā bhāṅḍavalāchā ādhāra | gheūni lābha apāra | meḷavaṇe je || Jñāne.18.880 || Kiṅbahunā kruṣhījiṇe | [gorakṣhya-] godhane rākhoni vartaṇe | [vāṇijyaṁ] kā samarghāchī vikaṇe | mahārgha vastu || Jñāne.18.881 || [Vaishyakarma swabhāvajam] Yetulālāchi Pāṅḍavā | vaishyāte karmāchā meḷāvā | hā vaishyajātiswabhāvā | āṅtulā ĵāṇa || Jñāne.18.882 || [Paricharyeti] Āṇi vaishya kṣhatriya brāmhaṇa | he dwijanme tīnhī varṇa | yayāṅche je shushrūṣhaṇa | te shūdrakarma || Jñāne.18.883 || Pai dwijaseveparaute | dhāṅvaṇe nāhī shūdrāte | eva chaturvarṇochite | dāvilī karme || Jñāne.18.884 ||</p>
<p>Swe swe karmaṇyabhirataḥ(s) saṁsiddhiṁ labhate naraḥ | swakarmanirataḥ(s) siddhiṁ yathā vindati tachchhruṇu || Bha.Gī.18.45 ||</p>
<p>[Swe swe karmaṇi] Ātā iyechi vichakṣhaṇā | vegaḷāliyā varṇā | uchita jaise karaṇā | shabdādika || Jñāne.18.885 || Nātari jaḷadachyutā | pāṇiyā uchita saritā | saritesī pāṅḍusutā | siṅdhu uchita || Jñāne.18.886 || Taise varṇāshramavashe | je karaṇīya āle ase | goreyā āṅgā jaise | gorepaṇa || Jñāne.18.887 || [Abhirataḥ] Tayā swabhāvavihitā karmā | shāstrācheni mukhe vīrottamā | pravartāvayālāgī pramā | aḍhaḷa kīje || Jñāne.18.888 || Pai āpuleṅcha ratna thite | ghepe pārakhiyācheni hāte | taise swakarma āpaite | shāstre karāve || Jñāne.18.889 || Jaisī diṭhī ase āpuliyā ṭhāī | pari dīpeṁvīṇa bhoga nāhī | mārgu na lāhatā kāī | pāya asatā hoya || Jñāne.18.890 || Mhaṇauni jñātivashe sāchāra | sahaja ase ĵo adhikāra | to āpulāliyā shāstre gochara | āpaṇa kīje || Jñāne.18.891 || [Saṁsiddhiṁ labhate naraḥ] Maga gharīṅchāchi ṭhevā | jevi ḍoḷyā dāvī divā | tarī ghetā kāya Pāṅḍavā | āḍaḷa ase || Jñāne.18.892 || [Swakarmanirataḥ] Taise swabhāve bhāgā āle | varī shāstre khare kele | te vihita ĵo āpule | āchare gā || Jñāne.18.893 || Pari āḷasa sāṅḍunī | phaḷakāma davaḍunī | āṅge jīve māṅḍunī | tethechi bharu || Jñāne.18.894 || Voghī paḍile pāṇī | neṇe ānānī vāhaṇī | taisā ĵāya ācharaṇī | vyavasthaunī || Jñāne.18.895 || [Yathā] Arjunā ĵo yāparī | te vihita karma swaye karī | [siddhiṁ] to mokṣhāchyā ailatīrī | [vindati tachchhruṇu] paiṭhā hoya || Jñāne.18.896 || Je akaraṇā āṇi niṣhiddhā | na vachechi kāhī saṁbaṅdhā | mhaṇauni bhavā viruddhā | mukalā to || Jñāne.18.897 || Āṇi kāmyakarmākaḍe | na paratechi jetha koḍe | tetha chaṅdanāchehī khoḍe | na lechi to || Jñāne.18.898 || Yera nitya karma tava | phaḷatyāge veṅchile sarva | mhaṇauni mokṣhāchī shiṁva | ṭhākū lāhe || Jñāne.18.899 || Aiseni shubhāshubhī saṁsārī | sāṅḍilā to avadhārī | vairāgya mokṣhadwārī | ubhā ṭhāke || Jñāne.18.900 || Je sakaḷabhāgyāchī sīmā | mokṣhalābhāchī je pramā | nānā karmamārgashramā | shevaṭu jetha || Jñāne.18.901 || Mokṣhaphaḷe didhalī vola | je sukrutatarūche phūla | taye vairāgyī ṭhevī pāula | bhaṅvaru jaisā || Jñāne.18.902 || Pāhī ātmajñānasudināchā | vādhāvā sāṅgatayā aruṇāchā | udaya tyā vairāgyāĉhā | ṭhāvo pāve || Jñāne.18.903 || Kiṁbahunā ātmajñāna | jeṇe hātā ye nidhāna | te vairāgya divyāṅjana | jīve le to || Jñāne.18.904 || Aisī mokṣhāchī yogyatā | siddhī ĵāya tayā Paṅḍusutā | anusaroni vihitā | karmā yayā || Jñāne.18.905 || [Chūrṇikā] He vihita karma Pāṅḍavā | āpulā ananya volāvā | āṇī hechi parama sevā | maĵa sarvātmakāchī || Jñāne.18.906 || Pai āghavāṅchi bhogeṁsī | pativratā krīḍe priyeṁsī | kī tayāchi nāme jaisī | tape tiyā kelī || Jñāne.18.907 || Kā bāḷakā ekī māye- | vāṅchoni jiṇe kāya āhe | mhaṇauni sevije kī to hoye | pāṭāchā dharma || Jñāne.18.908 || Nā nā pāṇī mhaṇauni māsā | Gaṅgā na sāṅḍitā jaisā | sarvatīrtha sahavāsā | varapaḍā jālā || Jñāne.18.909 || Taise āpaliyā vihitā | upāya ase na visaṁbatā | aisā kīje kī jagannāthā | ābhāra paḍe || Jñāne.18.910 || Agā jayāche vihita | te īshwarāche manogata | mhaṇauni keliyā nibhrāṅta | sāṅpaḍechi to || Jñāne.18.911 || Pai jīvāche kasī utaralī | te dāsī kī gosāvīṇa jālī | taisī sevechī tayā mavalī | vahi jevī || Jñāne.18.912 || Taise swāmīchiyā manobhāvā | na chukije hechi paramasevā | yera te gā Pāṅḍavā | vāṇijya karaṇe || Jñāne.18.913 ||</p>
<p>Yataḥ(ph) pravruttirbhūtānāṁ yena sarvamidaṁ(n) tatam | swakarmaṇā tamabhyarchya siddhiṁ vindati mānavaḥ || Bha.Gī.18.46 ||</p>
<p>[Yataḥ(ph) pravruttirbhūtānāṁ] Mhaṇauni vihita kriyā kelī | navhe tayāchī khūṇa pāḷilī | jayāpāsūni kā ālī | ākārā bhūte || Jñāne.18.914 || Ĵo avidyechiyā chiṅdhiyā | guṅḍūni jīva bāhuliyā | kheḷavītase tiguṇiyā | ahaṅkārarajjū || Jñāne.18.915 || [Yena sarvamidaṁ(n) tatam] Jeṇe jaga he samasta | āṅta bāherī pūrṇa bharita | ĵāle āhe dīpajāta | teje jaise || Jñāne.18.916 || [Swakarmaṇā tamabhyarchya] Tayā sarvātmakā īshwarā | swakarmakusumāṅchī vīrā | pūjā kelī hoya apārā | toṣhālāgī || Jñāne.18.917 || Mhaṇauni tiye pūje | rijhaleni ātmarāje | vairāgyasiddhī deyije | pasāya tayā || Jñāne.18.918 || [Siddhiṁ vindati mānavaḥ] Jiye vairāgyadashe | īshwarācheni vedhavashe | he sarvahī nāvaḍe jaise | vāṅta hota || Jñāne.18.919 || Prāṇanāthāchiyā ādhī | virahiṇīte jiṇeṁhī bādhī | taise sukhajāta trishuddhī | duḥkhachi lāge || Jñāne.18.920 || Samyakjñāna nudaijatā | vedhechi tanmayatā | upaĵe aisī yogyatā | bodhāchī lāhe || Jñāne.18.921 || [Chūrṇikā] Mhaṇauni mokṣhalābhālāgī | ĵo vrate vāhatase āṅgī | teṇe swadharma āsthā chāṅgī | anuṣhṭhāvā || Jñāne.18.922 ||</p>
<p>Shreyānswadharmo viguṇaḥ(ph) paradharmātswanuṣhṭhitāt | swabhāvaniyataṁ(ṅ) karma kurvannāpnoti kilbiṣham || Bha.Gī.18.47 ||</p>
<p>[Shreyānswadharmaḥ] Agā āpalā hā swadharma | ācharaṇī ĵarī viṣhama | tarī pāhāvā to pariṇāma | phaḷela jeṇe || Jñāne.18.923 || [Viguṇaḥ] Jai sukhālāgī āpaṇapayā | niṁbachi āthī dhanaṅjayā | tai kaḍuvaṭapaṇā tayāchiyā | ubagije nā || Jñāne.18.924 || Phaḷaṇayā ailīkaḍe | keḷīte pāhatā āsa moḍe | aisī tyajilī tarī ĵoḍe | taise ke gomaṭe || Jñāne.18.925 || Tevi swadharma sāṅkaḍu | dekhoni kelā ĵarī kaḍu | tari mokṣha suravāḍu | aṅtaralā kī || Jñāne.18.926 || Āṇi āpalī māye | kubja ĵarī āhe | tarī jiyete nohe | sneha kurhe kī || Jñāne.18.927 || [Paradharmātswanuṣhṭhitāt] Yerī jiyā parāviyā | raṁbhehūni baraviyā | tiyā kāya karāviyā | bālake teṇe || Jñāne.18.928 || Agā pāṇiyāhūni barave | tupī guṇa kīra āhe | pari mīnā kāya hoye | asaṇe tetha || Jñāne.18.929 || Pai āghaviyā jagā je vikha | te vikhakīḍiyā pīyūkha | āṇi jagā guḷa te dekha | maraṇa de tayā || Jñāne.18.930 || [Swabhāveti] Mhaṇauni je vihita jayā jeṇe | phiṭe saṅsārāche dharaṇe | kriyā kaṭhora jarhī teṇe | techi karāvī || Jñāne.18.931 || Yerā parāchārā baraviyā | aise hoīla ṭeṅkaleyā | pāyāṅche chālaṇe ḍoiyā | kele jaise || Jñāne.18.932 || Yālāgī karma āpale | je jātiswabhāve ase āle | te karī teṇe jiṅtile | karmabaṅdhāte || Jñāne.18.933 || [Chūrṇikā] Āṇi swadharmachi pāḷāvā | paradharma to gāḷāvā | hā nemahī Pāṅḍavā | na kījechi pai || Jñāne.18.934 || Tarī ātmā druṣhṭa nohe | tava karma karaṇe kā ṭhāye | āṇi karaṇe tetha āhe | āyāsa ādhī || Jñāne.18.935 ||</p>
<p>Sahajaṁ(ṅ) karma Kaunteya sadoṣhamapi na tyajet | sarvārambhā hi doṣheṇa dhūmenāgnirivāvrutāḥ(hā) || Bha.Gī.18.48 ||</p>
<p>[Sarvārambhā hi doṣheṇa] Mhaṇauni bhalatiye karmī | āyāsa jarhī upakramī | tarī kāya swadharmī | doṣha sāṅge || Jñāne.18.936 || Agā ujū vāṭā chālāve | tarhī pāyachi shiṇavāve | nā āḍarāne dhāṁvāve | tarhī teṅchī || Jñāne.18.937 || Pai shiḷā kā sidoriyā | dāṭaṇe eka dhanaṅjayā | pari je vāhatā visāvayā | miḷije te ghepe || Jñāne.18.938 || Yerhavī kaṇā āṇi bhūsā | kāṅḍitāṁhī sosa sarisā | jeṅchi raṅdhana shwānamāṁsā | techi havī || Jñāne.18.939 || Dadhī jaḷāchiyā ghusaḷaṇā | vyāpāra sārikhechi vichakṣhaṇā | vāḷuve tiḷā ghāṇā | gāḷaṇe eka || Jñāne.18.940 || [Dhūmenāgnirivāvrutāḥ(hā)] Pai nityahoma deyāvayā | kā sairā āgī suvāvayā | phuṅkitā dhūma dhanaṅjayā | sāhaṇe techi || Jñāne.18.941 || [Sadoṣhamapi] Parī dharmapatnī dhāṅgaḍī | positā ĵarī ekī voḍhī | tari kā aparavaḍī | āṇāvī āṅgā || Jñāne.18.942 || Hā gā pāṭhī lāgalā ghāī | maraṇa na chukechi pāhī | tari samoralā kāī | āgaḷe na kīje || Jñāne.18.943 || Kuḷastrī dāṅḍayāche ghāye | paraghara rigālīhī jari sāhe | tari swapatīte vāṁye | tyajile kī || Jñāne.18.944 || Taise āvaḍateṅhī karaṇe | na nipaje shiṇalyāviṇe | tari vihita bā re koṇe | bole bhārī || Jñāne.18.945 || Tari thoḍeṅchi amruta ghetā | sarvaswa veṅcho kā Paṅḍusutā | jeṇe ĵoḍe jīvitā | akṣhayatwa || Jñāne.18.946 || Yera kāṁhyā mole veṅchunī | viṣha piyāve gheunī | ātmahatyesi nimonī | jāyije jeṇe || Jñāne.18.947 || Taise jāchūniyā iṅdriye | veṅchūni āyuṣhyācheni diye | sāṅchale pāpī āna āhe | duḥkhāvāṅchūni || Jñāne.18.948 || [Sahajaṁ(ṅ) karma Kaunteya] Mhaṇoni karāvā swadharma | ĵo karitā hironi ghe shrama | uchita deīla parama | puruṣhārtharāja || Jñāne.18.949 || [Na tyajet] Yākāraṇe kirīṭī | swadharmāchiye rāhaṭī | na visaṁbije saṅkaṭī | siddhamaṅtra jaisā || Jñāne.18.950 || Kā nāva jaisī udadhī | mahārogī divyauṣhadhī | na visaṅbije tayā buddhī | swakarma yetha || Jñāne.18.951 || [Chūrṇikā] Maga yayāchi gā kapidhwajā | swakarmāchiyā mahāpūjā | toṣhalā īsha tama rajā | jhāḍā karūni || Jñāne.18.952 || Shuddha sattwāchiyā vāṭā | āṇi āpulī utkaṅṭhā | bhava swarga kāḷakūṭā- | aise dāvī || Jñāne.18.953 || Jiye vairāgya yeṇe bole | māgā saṁsiddhi rūpa kele | kiṅbahunā te āpule | meḷavī khāge || Jñāne.18.954 || Maga jiṅtiliyā he bhoye | puruṣha sarvatra jaisā hoye | kā jālāhī je lāhe | te ātā sāṅgo || Jñāne.18.955 || [Pañchamādhyāyoktaṁ saṁ(n)nyāsayogamāha tribhiḥ(hi)]</p>
<p>Asaktabuddhiḥ(s) sarvatra jitātmā vigataspruhaḥ | naiṣhkarmyasiddhiṁ paramāṁ saṁ(n)nyāsenādhigachchhati || Bha.Gī.18.49 ||</p>
<p>[Asaktabuddhiḥ(s) sarvatra] Tari dehādika he saṁsāre | sarvahī māṅḍaleṅse je guṁphire | tetha nātuḍe to vāgure | vārā jaisā || Jñāne.18.956 || Pai paripākāchiye veḷe | phaḷa deṭhe nā deṭha phaḷe | na dhare taise sneha khuḷe | sarvatra hoya || Jñāne.18.957 || Putra vitta kalatra | he jāliyāhī swataṅtra | māĵhe na mhaṇe pātra | viṣhāche jaise || Jñāne.18.958 || [Jitātmā] He aso viṣhayajātī | buddhi poḷalī aisī māghautī | pāule gheūni ekāṅtī | hrudayāchyā righe || Jñāne.18.959 || Aisayā aṅtaḥkaraṇa | bāhya yetā tayāchī āṇa | na moḍī samarthā bheṇa | dāsī jaisī || Jñāne.18.960 || Taise aikyāchiye muṭhī | mājivaḍe chitta kirīṭī | karūni vedhī nehaṭī | ātmayāchyā || Jñāne.18.961 || [Vigataspruhaḥ] Tevhā druṣhṭādruṣhṭa spruhe | nimaṇe ĵāleṅchi āhe | āgī daḍapaliyā dhuye | rāhije jaise || Jñāne.18.962 || Mhaṇauni niyamiliyā mānasī | spruhā nāsoni ĵāya āpaisī | kiṅbahunā to aisī | bhūmikā pāve || Jñāne.18.963 || [Naiṣhkarmyasiddhiṁ paramāṁ] Pai anyathābodha āghavā | māvaḷoni tayā Pāṅḍavā | bodhamātrīṅchi jivā | ṭhāva hoya || Jñāne.18.964 || Dharavaṇī veṅche sare | taise bhoge prāchīna pure | nave tava nupakare | kāhīṅchi karū || Jñāne.18.965 || Aishī karme sāmya dashā | hoya tetha vīreshā | maga Shreeguru āpaisā | bheṭechi gā || Jñāne.18.966 || Rātrīchī chaupāharī | veṅchaliyā avadhārī | ḍoḷayā tamārī | miḷe jaisā || Jñāne.18.967 || Kā yeūni phaḷāchā ghaḍa | pāruṣhavī keḷīchī vāḍha | Shreegurū bheṭoni karī pāḍa | mumukṣhū taisā || Jñāne.18.968 || Maga āliṅgilā pūrṇimā | jaisā uṇīva sāṅḍī chaṅdramā | taise hoya vīrottamā | gurukrupā tayā || Jñāne.18.969 || Tevhā abodhamātra ase | to tava tayā krupā nāshe | tetha nishisave jaise | āṅdhāre ĵāya || Jñāne.18.970 || Taisī abodhāchiye kushī | karma kartā kārya aishī | tripuṭī ase te jaisī | gābhiṇī mārilī || Jñāne.18.971 || [Saṁ(n)nyāsenādhigachchhati] Taiseṅchi abodhanāshāsave | nāshe kriyājāta āghave | aisā samūḷa saṁbhave | saṅnyāsa hā || Jñāne.18.972 || Yeṇe mūḷājñānasaṅnyāse | drushyāĉhā jetha ṭhāvo puse | tetha bujhāve te āpaise | tochi āhe || Jñāne.18.973 || Cheiliyāvari pāhī | swapnīṅchiyā tiye ḍohī | āpaṇayāte kāī | kāḍhū jāije || Jñāne.18.974 || Tai mī neṇe ātā ĵāṇena | he sarale tayā duḥswapna | jālā jñātrujñeyāvihīna | chidākāra || Jñāne.18.975 || Mukhābhāseṁsī ārisā | paratā neliyā vīreshā | pahātepaṇeṅvīṇa jaisā | pāhatā ṭhāke || Jñāne.18.976 || Taise neṇaṇe je gele | teṇe ĵāṇaṇeṅhī nele | maga niṣhkriya urale | chinmātrachi || Jñāne.18.977 || Tetha swabhāve dhanaṅjayā | nāhī koṇīchi kriyā | mhaṇauni pravāda tayā | naiṣhkarmya aisā || Jñāne.18.978 || Te āpule āpaṇape | asatachi hoūni hārape | taraṅga kā vāyulope | samudra jaisā || Jñāne.18.979 || [Paramāṁ] Taise na hoṇe nipaje | te naiṣhkarmyasiddhi jāṇije | sarvasiddhīṅta sahaĵe | parama hechī || Jñāne.18.980 || Deuḷāchiyā kāmā kaḷasa | parama gaṅgesī siṅdhupravesha | kā suvarṇashuddhī kasa | soḷāvā jaisā || Jñāne.18.981 || Taise āpule neṇaṇe | pheḍije kā ĵāṇaṇe | teṅhi giḷūni asaṇe | aishī je dashā || Jñāne.18.982 || Tiyeparate kāhī | nipajaṇe yetha nāhī | mhaṇauni mhaṇipe pāhī | paramasiddhi te || Jñāne.18.983 || [Chūrṇikā] Pari hechi ātmasiddhi | ĵo koṇī bhāgyanidhi | Shreegurukrupālabdhi- | kāḷī pāve || Jñāne.18.984 ||</p>
<p>Siddhiṁ prāpto yathā brahma tathāpnoti nibodha me | samāsenaiva Kaunteya niṣhṭhā jñānasya yā parā || Bha.Gī.18.50 ||</p>
<p>[Niṣhṭhā jñānasya yā parā] Udayajatā dinakara | prakāshachi āte āṅdhāra | kā dīpasaṅge karpūra | dīpachi hoya || Jñāne.18.985 || Tayā lavaṇāchī kaṇikā | miḷatakheṁvo udakā | udakachi hoūni dekhā | ṭhāke jevī || Jñāne.18.986 || Kā nidrita chevaviliyā | swapneṅsī nīda vāyā | jāūni āpaṇapayā | miḷe jaisā || Jñāne.18.987 || Taise jayā koṇhāsi daive | guruvākya shravaṇāchisave | dwaita giḷoni visaṁve | āpaṇayā vruttī || Jñāne.18.988 || Tayāsī maga karma karaṇe | he bolijelachi kavaṇe | ākāshā yeṇe ĵāṇe | āhe kāī || Jñāne.18.989 || Mhaṇauni tayāsi kāhī | trishuddhi karaṇe nāhī | pari aise jari he kāhī | navhe jayā || Jñāne.18.990 || Kānā vachanāchiye bheṭī- | sarisāchi pai kirīṭī | vastu hoūni uṭhī | kavaṇi eka ĵo || Jñāne.18.991 || Yerhavī swakarmācheni vahnī | kāmyaniṣhiddhāchiyā iṅdhanī | raja tama kīra donhī | jāḷilī ādhī || Jñāne.18.992 || Putra vitta para loka | yayā tihīṅchā abhilākha | gharī hoi pāika | heṅhī ĵāle || Jñāne.18.993 || Iṅdriye sairā padārthī | rigatā viṭāḷalī hotī | tiye pratyāhāratīrthī | nhāṇilī kīra || Jñāne.18.994 || Āṇi swadharmāche phaḷa | īshwarī arpūni sakaḷa | gheūni kele aḍhaḷa | vairāgyapada || Jñāne.18.995 || Aisī ātmasākṣhātkārī | lābhe jñānāchī uĵarī | te sāmagrī kīra purī | meḷavilī || Jñāne.18.996 || [Siddhiṁ prāptaḥ] Āṇi techi samayī | sadgurū bheṭale pāhī | tevīṅchi tihī kāhī | vaṅchijenā || Jñāne.18.997 || [Tathā] Pari vokhada ghetakheṁvo | kāya lābhe āpalā ṭhāvo | kā udayajatāṅchi divo | madhyāhna hoya || Jñāne.18.998 || Sukṣhetrī āṇi volaṭe | bījahi perile gomaṭe | tari āloṭa phaḷa bheṭe | pari veḷe kī gā || Jñāne.18.999 || Ĵoḍalā mārga prāṅjaḷa | minalā susaṅgāchāhī meḷa | tari pāvije vāṅchūni veḷa | lāgechi kī || Jñāne.18.1000 || Taisā vairāgyalābha jālā | vari sadgurūhī bheṭalā | jīvī aṅkura phuṭalā | vivekāchā || Jñāne.18.1001 || Teṇe brahma eka āthi | yera āghavīchi bhrāṅti | heṅhī kīra pratīti | gāḍha kelī || Jñāne.18.1002 || [Brahma] Pari techi je parabrahma | sarvātmaka sarvottama | mokṣhācheṅhī kāma | sare jetha || Jñāne.18.1003 || Yayā tinhī avasthā poṭī | jiravī je gā kirīṭī | tayā jñānāsihī miṭhī | de je vastu || Jñāne.18.1004 || Aikyāche ekapaṇa sare | jetha ānaṅdakaṇahī vire | kāhīṅchi nuroni ure | je kāhī gā || Jñāne.18.1005 || [Āpnoti] Tiye brahmī aikyapaṇe | brahmachi hoūni asaṇe | te krameṅchi karūni teṇe | pāvije pai || Jñāne.18.1006 || Bhukeliyāpāsī | vogarile ṣhaḍrasī | to truptī pratigrasī | lāhe jevī || Jñāne.18.1007 || Taisā vairāgyāĉhā volāvā | vivekāchā to divā | āṁbuthitā ātmaṭhevā | kāḍhīchi to || Jñāne.18.1008 || Tarī bhogije ātmarhuddhī | yevaḍhī yogyatechī siddhī | jayāchyā āṅgī niravadhī | leṇe jālī || Jñāne.18.1009 || [Tathā] To jeṇe krame brahma | [samāsenaiva] hoṇe karī gā sugama | [nibodha me] tayā kramāche ātā varma | āīka sāṅgo || Jñāne.18.1010 ||</p>
<p>Buddhyā vishuddhayā yukto dhrutyātmānaṁ(n) niyamya cha | shabdādīnviṣhayāṁstyaktwā rāgadweṣhau vyudasya cha || Bha.Gī.18.51 ||</p>
<p>[Buddhyā vishuddhayā] Tarī gurū dāviliyā vāṭā | yeūni vivekatīrthataṭā | dhuūniyā maḷavaṭā | buddhīchā teṇe || Jñāne.18.1011 || [Yuktaḥ] Maga rāhūne ugaḷilī | prabhā chaṅdre āliṅgilī | taisī shuddhatwe jaḍalī | āpaṇayā buddhi || Jñāne.18.1012 || Sāṅḍūni kuḷe donhī | priyāsī anusare kāminī | dwaṅdwatyāge swachiṅtanī | paḍalī taisī || Jñāne.18.1013 || [Shabdādīnviṣhayāṁstyaktwā] Āṇi jñānāaise jivhāra | nevo nevo niraṅtara | iṅdriyī kele thora | shabdādika je || Jñāne.18.1014 || Te rashmijāḷa kāḍhaleyā | mrugajaḷa ĵāya layā | taise vruttirodhe tayā | pāṅchāṅhī kele || Jñāne.18.1015 || Neṇatā adhamāchiyā annā | khādaliyā kīje vamanā | taisī vokavilī savāsanā | iṅdriye viṣhayī || Jñāne.18.1016 || [Dhrutyātmānaṁ(n) niyamya cha] Maga pratyagāvruttī chokhaṭe | lāvilī gaṅgecheni taṭe | aisī prāyashchitte dhuvaṭe | kelī yeṇe || Jñāne.18.1017 || Pāṭhī sāttwike dhīre teṇe | shodhāralī tiye karaṇe | maga maneṁsī yogadhāraṇe | meḷavilī || Jñāne.18.1018 || [Rāgadweṣhau vyudasya cha] Teviṅchi prāchīne iṣhṭāniṣhṭe | bhogeṁsī yeunī bheṭe | tetha dekhiliyāhī vokhaṭe | dweṣha na karī || Jñāne.18.1019 || Nā gomaṭeṅchi vipāye | te āṇūni puḍhā sūye | tayālāgī na hoye | sābhilāṣha || Jñāne.18.1020 || [Chūrṇikā] Yāpari iṣhṭāniṣhṭī | rāgadweṣha kirīṭī | tyajūni girikapāṭī | nikuṅjī vase || Jñāne.18.1021 ||</p>
<p>Viviktasevī laghvāshī yatavākkāyamānasaḥ | dhyānayogaparo nityaṁ vairāgyaṁ samupāshritaḥ || Bha.Gī.18.52 ||</p>
<p>[Viviktasevī] Gajabajā sāṅḍiliyā | vasavī vanasthaḷiyā | aṅgāchiyā māṅdiyā | ekaleyā || Jñāne.18.1022 || Shamadamādikī kheḷe | na bolaṇeṅchi chāvaḷe | guruvākyācheni meḷe | neṇe veḷa || Jñāne.18.1023 || [Laghvāshī] Āṇi āṅgā baḷa yāve | nātarī kṣhudhā jāve | kā jibheche purāve | manoratha || Jñāne.18.1024 || Bhojana karitāṁvikhī | yayā tihīṅte na lekhī | āhārī mitī saṅtoṣhī | māpa na sūye || Jñāne.18.1025 || Anashanācheni pāvake | hārapatī prāṇa pokhe | itukiyāchi bhāga moṭake | ashana karī || Jñāne.18.1026 || [Yatavākkāyamānasaḥ] Āṇi parapuruṣhe kāmilī | kuḷavadhū āṅga na ghālī | nidrālasyā na mokalī | ashana taise || Jñāne.18.1027 || Daṅḍavatācheni prasaṅge | bhuyī hana aṅga lāge | vāṅchūni yera neghe | rābhasya tetha || Jñāne.18.1028 || Dehanirvāhāpurate | rāhāṭavī hātāṁpāyāte | kiṁbahunā āpaite | sabāhya kele || Jñāne.18.1029 || Āṇi manāchā uṁbarā | vruttīsī dekho nedī vīrā | tetha ke vāgvyāpārā | avakāsha ase || Jñāne.18.1030 || Aiseni deha vāchā mānasa | he jiṇoni bāhyapradesha | [dhyāna-] ākaḷile ākāsha | dhyānāche teṇe || Jñāne.18.1031 || Guruvākye uṭhavilā | bodhī nishchaya āpalā | nyāhāḷī hātī ghetalā | ārisā jaisā || Jñāne.18.1032 || Pai dhyātā āpaṇapeṅchi parī | dhyānarūpa vruttimāĵhārī | dhyeyatwe ghe he avadhārī | dhyānarūḍhī gā || Jñāne.18.1033 || Tetha dhyeya dhyāna dhyātā | yayā tihī ekarūpatā | hoya tava Paṅḍusutā | kīje te gā || Jñāne.18.1034 || Mhaṇauni to mumukṣhu | ātmajñānī jālā dakṣhu | [yogaparo nityaṁ] pari puḍhā sūni pakṣhu | yogābhyāsāchā || Jñāne.18.1035 || Apānaraṅdhradwayā- | māĵhārī dhanaṅjayā | pārṣhṇī piḍūniyā | kāṁvarumūḷa || Jñāne.18.1036 || Ākuṅchūni adha | deūni tinhī baṅdha | karūni ekavada | vāyubhedā || Jñāne.18.1037 || Kuṅḍalinī jāgaūni | madhyamā vikāshūni | ādhārādi bhedūni | agnivarī || Jñāne.18.1038 || Sahasradaḷāṅchā megha | pīyūṣhe varṣhoni chāṅga | to mūḷavarī vogha | āṇūniyā || Jñāne.18.1039 || Nāchatayā puṇyagirī | chidbhairavāchyā khāparī | manapavanāchī khīcha purī | vāḍhūniyā || Jñāne.18.1040 || Jāliyā yogāchā gāḍhā | meḷāvā sūni hā puḍhā | dhyāna māgilīkaḍā | swayaṅbha kele || Jñāne.18.1041 || [Vairāgyamiti pañchadashādhyāyoktamasaṅggashastramāha] Āṇi dhyāna yoga donī | iye ātmatattwajñānī | paiṭhī hoāvayā nirvighnī | ādhīṅchi teṇe || Jñāne.18.1042 || Vītarāgatesārikhā | ĵoḍūni ṭhevilā sakhā | to āghaviyāchi bhūmikāṁ- | save chāle || Jñāne.18.1043 || Pahāve dise tavavarī | diṭhīte na saṅḍī dīpa ĵarī | tarī ke avasarī | dekhāvayā || Jñāne.18.1044 || Taise mokṣhī pravartaliyā | vruttī brahmī ĵāya layā | tava vairāgya āthī tayā | bhaṅga kaiṅchā || Jñāne.18.1045 || Mhaṇauni savairāgya | jñānābhyāsa to sabhāgya | karūni jālā yogya | ātmalābhā || Jñāne.18.1046 || Aisī vairāgyāchī āṅgī | bāṇūniyā vajrāṅgī | rājayogaturaṅgī | ārūḍhalā || Jñāne.18.1047 || Varī āḍa paḍile diṭhī | sāne thora nivaṭī | te baḷī vivekamuṣhṭī | dhyānāche khāṅḍe || Jñāne.18.1048 || Aiseni saṁsāraraṇāāṅta | āṅdhārī sūrya taisā ase jāta | mokṣha vijayashriye varaita | hoāvayālāgī || Jñāne.18.1049 || [Ṣhoḍashādhyāyoktamajñānavargaṁ(n) darshayati]</p>
<p>Ahaṅgkāraṁ balaṁ(n) darpaṁ(ṅ) kāmaṁ(ṅ) krodhaṁ parigraham | vimuchya nirmamaḥ(sh) shānto brahmabhūyāya kalpate || Bha.Gī.18.53 ||</p>
<p>[Ahaṅgkāraṁ] Tetha āḍavāvayā āle | doṣhavairī je dhopaṭile | tayāmājī pahile | dehāhaṅkāra || Jñāne.18.1050 || Ĵo na mokalī mārūni | jīvo nedī upajavonī | vichaṅbavī khoḍā ghālūnī | hāḍāṅchiyā || Jñāne.18.1051 || Tayāĉhā dehadurga hā thārā | moḍoni ghetalā to vīrā | [balaṁ] āṇi baḷa hā dusarā | mārilā vairī || Jñāne.18.1052 || Ĵo viṣhayāṅcheni nāve | chauguṇeṁhī varī thāṁve | jeṇe mrutāvasthā dhāṁve | sarvatra jagā || Jñāne.18.1053 || To viṣhayaviṣhāchā ṭhāvo | āghaviyā doṣhāṅĉhā rāvo | parī dhyānakhaḍgāchā ghāvo | sāhela kaiṅchā || Jñāne.18.1054 || [Darpaṁ] Āṇi priya viṣhayaprāptī | karī jayā sukhāchī vyaktī | techi ghālūni buṅthī | āṅgī ĵo vāje || Jñāne.18.1055 || Ĵo sanmārgā bhulavī | maga adharmāchyā āḍavī | sūni vāghā sāṁpaḍavī | narakādikā || Jñāne.18.1056 || To vishwāse māritā ripu | nivaṭūni ghātalā darpu | [kāmaṁ] āṇi jayāĉhā ahā kaṁpu | tāpasāṁsī || Jñāne.18.1057 || Krodhāaisā mahādokha | jayāĉhā dekha paripāka | bharije tava adhika | ritā hoya ĵo || Jñāne.18.1058 || To kāma koṇecha ṭhāyī | nase aise kele pāhī | [krodhaṁ] kī techi krodhāhī | sahaĵe āle || Jñāne.18.1059 || Muḷāche toḍaṇe jaise | hoya kā shākhoddeshe | kāma nāshaleni nāshe | taisā krodha || Jñāne.18.1060 || Mhaṇauni kāma vairī | jālā jetha ṭhāṇorī | tetha saralī vārī | krodhāchīhī || Jñāne.18.1061 || [Parigrahaṁ] Āṇi samartha āpulā khoḍā | shise vāhavī jaisā hoḍā | taisā bhuṅjauni ĵo gāḍhā | parigraho || Jñāne.18.1062 || Ĵo māthāṅchi pālāṇavī | aṅgā avaguṇa ghālavī | jīve dāṅḍī ghevavī | mamatwāchī || Jñāne.18.1063 || Shiṣhyashāstrādivilāse | maṭhādi mudrecheni mise | ghātale āhātī phāṁse | niḥsaṅgā jeṇe || Jñāne.18.1064 || Gharī kuṭuṁbapaṇe sare | tarī vanī vanya hoūni avatare | nāgavīyāhī sharīre | lāgalā āhe || Jñāne.18.1065 || [Vimuchya] Aisā durjaya ĵo parigraho | tayāĉhā pheḍūni ṭhāvo | bhavavijayāĉhā utsāho | bhogītase ĵo || Jñāne.18.1066 || [Trayodashādhyāyoktānyamānitwādilakṣhaṇāni darshayati] [nirmamaḥ] tetha amānitwādi āghave | jñānaguṇāche je meḷāve | te kaivalyadeshīṅche āghave | rāva jaise āle || Jñāne.18.1067 || Tevhā samyak-jñānāchiyā | rāṇivā ugāṇūni tayā | parivāra hoūniyā | rāhata āṅge || Jñāne.18.1068 || Pravruttīchiye rājabidī | avasthābhedapramadī | kījata āhe pratipadī | sukhāche loṇa || Jñāne.18.1069 || Puḍhā bodhāchiye kāṁbīvarī | viveka drushyāchī māṅdī sārī | yogabhūmikā āratī karī | yetī jaisiyā || Jñāne.18.1070 || Tetha rhuddhisiddhīṅchī anege | vruṅde miḷatī prasaṅge | tiye puṣhpavarṣhī āṅge | nāhātase to || Jñāne.18.1071 || Aiseni brahmaikyāsārikhe | swarājya yetā javaḷike | jhaḷaṁbita āhe harikhe | tinhī loka || Jñāne.18.1072 || Tevhā vairiyā kā maitriyā | tayāsi māĵhe mhaṇāvayā | samānatā dhanaṅjayā | urechihī nā || Jñāne.18.1073 || He nā bhalateṇe vyāĵe | to jayāte mhaṇe māĵhe | te noḍavechi kā duje | adwitīya jālā || Jñāne.18.1074 || Pai āpuliyā ekī sattā | sarvahī kavaḷūniyā Paṅḍusutā | kaṅhī na lagatī mamatā | dhāḍilī teṇe || Jñāne.18.1075 || [Shāntaḥ] Aisā jiṅtiliyā ripuvarga | apamāniliyā he jaga | apaisā yogaturaṅga | sthira jālā || Jñāne.18.1076 || Vairāgyāche gāḍhale | aṅgatrāṇa hote bhale | teṅhī nāveka ḍhile | tevhā karī || Jñāne.18.1077 || Āṇi nivaṭī dhyānāche khāṅḍe | te duje nāhīṅchi puḍhe | mhaṇūna hāta āsuḍe | vruttīchāhī || Jñāne.18.1078 || Jaise rasauṣhadha khare | āpule kāĵa karūni pure | āpaṇahī nure | taise hotase || Jñāne.18.1079 || Dekhoni ṭhākitāṭhāvo | dhāṅvatā thirāve pāvo | taisā brahmasāmīpye thāvo | abhyāsa sāṅḍī || Jñāne.18.1080 || Ghaḍatā mahodadhīsī | Gaṅgā vega sāṅḍī jaisī | kā kāminī kāṅtāpāsī | sthira hoya || Jñāne.18.1081 || Nā nā phaḷatiye veḷe | keḷīchī vāḍhī māṅṭuḷe | kā gāṁvāpuḍhe vaḷe | mārga jaisā || Jñāne.18.1082 || Taisā ātmasākṣhātkāra | hoīla dekhoni gochara | aisā sādhanahatiyera | haḷūchi ṭhevī || Jñāne.18.1083 || Mhaṇauni brahmeṅsī tayā | aikyāĉhā samo dhanaṅjayā | hotase tai upāyā | vohaṭa paḍe || Jñāne.18.1084 || Maga vairāgyāchī goṅdhaḷuka | je jñānābhyāsāche vārdhakya | yogaphaḷāchāhī paripāka | dashā je kā || Jñāne.18.1085 || Te shāṅti pai gā subhagā | saṁpūrṇa ye tayāchiyā āṅgā | [brahmabhūyāya kalpate] tai brahma hoāvayāĵogā | hoya to puruṣha || Jñāne.18.1086 || Punavehuni chaturdashī | jetule uṇepaṇa shashī | kā soḷeyā ūni jaisī | paṅdharāvī vānī || Jñāne.18.1087 || Sāgarīṁhī pāṇī vege | saṅchare te rūpa gaṅge | yera nishchaḷa je uge | te samudra jaisā || Jñāne.18.1088 || Brahmā āṇi brahmahotiye | yogyate taisā pāḍa āhe | techi shāṅtīcheni lāhe | hāte to gā || Jñāne.18.1089 || Pai techi hoṇenavīṇa | pratītī āle je brahmapaṇa | te brahma hotī ĵāṇa | yogyatā yetha || Jñāne.18.1090 || [Pañchadashokta-puuruṣhottamayogamāha] -</p>
<p>Brahmabhūtaḥ prasannātmā na shochati na kāṅgkṣhati | samaḥ sarveṣhu bhūteṣhu madbhakti labhate parām || Bha.Gī.18.54 ||</p>
<p>[Brahmabhūtaḥ(ph) prasannātmā] Te brahmabhāvayogyatā | puruṣha to maga Paṅḍusutā | ātmabodha prasannatā- | padī baise || Jñāne.18.1091 || Jeṇe nipaje rasasoya | to tāpahī jai ĵāya | tai te kā hoye | prasanna jaisī || Jñāne.18.1092 || Nā nā bharatiyā lagabagā | sharatkāḷī sāṅḍije Gaṅgā | kā gīta rāhatā upāṅgā | vohaṭa paḍe || Jñāne.18.1093 || Taisā ātmabodhī udyama | karitā hoya ĵo shrama | tohī jethe shama | hoūni ĵāya || Jñāne.18.1094 || Ātmabodhaprashastī | he tiye dashechī khyātī | te bhogītase mahāmatī | yogya to gā || Jñāne.18.1095 || [Na shochati na kāṅgkṣhati] Tevhā ātmatwe shochāve | kāhī pāvāvayā kāmāve | he sarale samabhāve | bharite tayā || Jñāne.18.1096 || [Samaḥ(s) sarveṣhu bhūteṣhu] Udayā yetā gabhastī | nānā nakṣhatravyaktī | hāravījatī dīptī | āṅgikā jevī || Jñāne.18.1097 || Tevī uṭhatiyā ātmaprathā | he bhūtabhedavyavasthā | moḍīta moḍīta Pārthā | vāsa pāhe to || Jñāne.18.1098 || Pāṭiyevarīla akṣhare | jaisī pusatā yetī kare | taisī hārapatī bhedāṅtare | tayāchiye druṣhṭī || Jñāne.18.1099 || Taiseni anyathājñāne | jiye ghepatī jāgaraswapne | tiye donhī kelī līne | avyaktāmājī || Jñāne.18.1100 || Maga teṁhī avyakta | bodha vāḍhatā jhijata | puralā bodhī samasta | buḍoni ĵāya || Jñāne.18.1101 || Jaisī bhojanāchyā vyāpārī | kṣhudhā jirata ĵāya avadhārī | maga truptīchyā avasarī | nāhīṅcha hoya || Jñāne.18.1102 || Nā nā chālīchiyā vāḍhī | vāṭa hota ĵāya thoḍī | maga pātalāṭhāyī buḍī | deūni nime || Jñāne.18.1103 || Kā jāgrutī ĵava uddīpe | tava tava nidrā hārape | maga jāgīnaliyā swarūpe | nāhīṅcha hoya || Jñāne.18.1104 || He nā āpule pūrṇatwa bheṭe | jetha chaṅdrāsī vāḍhī khuṅṭe | tetha shuklapakṣha āṭe | niḥsheṣha jaisā || Jñāne.18.1105 || Taisā bodhyajāta giḷita | bodhabodhe ye majaāṅta | misaḷalā tetha sādyaṅta | abodha gelā || Jñāne.18.1106 || [Madbhaktiṁ] Tevhā kalpāṅtāchiye veḷe | nadī-siṅdhūṅche peṅḍavaḷe | moḍuni bharile jaḷe | ābrahma jaise || Jñāne.18.1107 || Nā nā geliyā ghaṭa maṭha | ākāsha ṭhāke ekavaṭa | kā ĵaḷoni kāṣhṭhe kāṣhṭha | vahnīchi hoya || Jñāne.18.1108 || Nā tari leṇiyāche ṭhase | āṭoni geliyā muse | nāmarūpabhede jaise | sāṅḍije sone || Jñāne.18.1109 || Heṁhī aso cheilayā | he swapna nāhī jālayā | maga āpaṇachi āpaṇayā | urije jaise || Jñāne.18.1110 || [Labhate parāṁ] Taisā mī ekavāṅchūni kāhī | tayā tayāhīsakaṭa nāhī | he chauthī bhakti pāhī | mājhī to lāhe || Jñāne.18.1111 || Yera ārta jijñāsu arthārthī | he bhajatī jiye paṅthī | te tinhī pāvoni chauthī | mhaṇipata āhe || Jñāne.18.1112 || Yerhavī tijī nā chauthī | he pahilī nā saratī | pai mājhiye sahajasthitī | bhakti nāma || Jñāne.18.1113 || Je neṇaṇe māĵhe prakāshūni | anyathātwe māte dāūni | sarvahī sarvī bhajauni | bujhāvītase || Jñāne.18.1114 || Ĵo jetha jaise pāho base | tayā tetha taiseṅchi ase | he ujiyeḍe kā dise | akhaṅḍe jeṇe || Jñāne.18.1115 || Swapnāche disaṇe na disaṇe | jaise āpaleni asalepaṇe | vishwāche āhe nāhī jeṇe | prakāshe taise || Jñāne.18.1116 || Aisā hā sahaja mājhā | prakāsha ĵo kapidhwajā | to bhakti yā vojā | bolije gā || Jñāne.18.1117 || Mhaṇoni ārtāchyā ṭhāyī | he ārti hoūni pāhī | apekṣhaṇīya je kāhī | te mīchi kelā || Jñāne.18.1118 || Jijñāsupuḍhā vīreshā | hechi hoūni jijñāsā | mī kā jijñāsyu aisā | dākhavilā || Jñāne.18.1119 || Hechi hoūni arthanā | mīchi mājhyā arthī Arjunā | karūni arthābhidhānā | āṇī māte || Jñāne.18.1120 || Eva gheūni ajñānāte | mājhī bhakti je he varte | te dāvī maĵa draṣhṭayāte | drushya karūni || Jñāne.18.1121 || Yethe mukhachi dise mukhe | yā bolā kāhī na chuke | parī dujepaṇa he laṭike | ārisā karī || Jñāne.18.1122 || Diṭhī chaṅdrachi ghe sāche | pari yetule he timirāche | je ekachi ase tayāche | donī dāvī || Jñāne.18.1123 || Taisā sarvatra mīchi miyā | ghepatase dhanaṅjayā | pari drushyatwa he vāyā | ajñānavashe || Jñāne.18.1124 || Te ajñāna ātā phiṭale | māĵhe draṣhṭrutwa maĵa bheṭale | nijabiṁbī ekavaṭale | pratibiṅba jaise || Jñāne.18.1125 || Pai jevhāṁhī ase kiḍāḷa | tevhāṁhī soneṅchi aḍhaḷa | pari te kīḍa geliyā kevaḷa | ure jaise || Jñāne.18.1126 || Hā gā pūrṇame ādhī kāyī | chaṅdra sāvayava nāhī | pari tiye divasī bheṭe pāhī | pūrṇatā tayā || Jñāne.18.1127 || Taisā mīchi ajñānadwāre | dise pari hastāṅtare | maga draṣhṭrutwī te sare | miyāṅchi mī lābhe || Jñāne.18.1128 || Mhaṇauni drushyapathā | atīta mājhā Pārthā | bhaktiyoga chavathā | mhaṇitalā gā || Jñāne.18.1129 || [Dwādashokta-bhaktiyogamāha dwābhyām] -</p>
<p>Bhaktyā māmabhijānāti yāvānyashchāsmi tattwataḥ | tato mā tattwato jñātwā vishate tadanantaram || Bha.Gī.18.55 ||</p>
<p>[Bhaktyā] Iyā jñāna bhaktī sahaja | bhakta ekavaṭalā maĵa | to mīchi kevaḷa he tuĵa | shrutahī āhe || Jñāne.18.1130 || Je ubhaūniyā bhujā | jñāniyā to ātmā mājhā | he bolilo kapidhwajā | saptamādhyāyī || Jñāne.18.1131 || Te he kalpādi bhakti miyā | Shreebhāgavatamiṣhe brahmayā | uttama mhaṇoni dhanaṅjayā | upadeshilī || Jñāne.18.1132 || Jñānī iyete swasaṁviti | shaiva mhaṇatī shakti | āmhī parama bhakti | āpalī mhaṇo || Jñāne.18.1133 || [Māmabhijānāti] He maĵa miḷatiye veḷe | tayā karmayogiyā phaḷe | maga samastahī nikhiḷe | miyāṅchi bhare || Jñāne.18.1134 || Tetha vairāgya vivekeṁsī | āṭe baṅdha mokṣheṁsī | vruttī taye avruttīsī | buḍoni ĵāya || Jñāne.18.1135 || Gheūni ailapaṇāte | paratwa hārape jethe | giḷūni chārhī bhūte | ākāsha jaise || Jñāne.18.1136 || Tayāpari thaḍathāṅda | sādhyasādhanātīta shuddha | te mī hoūni aikavada | bhogito māte || Jñāne.18.1137 || Ghaḍoni siṅdhūchiyā āṅgā | siṅdhūvarī taḷape Gaṅgā | taisā pāḍa tayā bhogā | avadhāriĵo || Jñāne.18.1138 || Kā ārisayāsi ārisā | uṭūni dāviliyā jaisā | dekhaṇā atishaya taisā | bhogaṇā tiye || Jñāne.18.1139 || He aso darpaṇa neliyā | to mukhabodhahī geliyā | dekhalepaṇa ekaleyā | āswādije jevī || Jñāne.18.1140 || Cheilayā swapna nāshe | āpale aikyachi dise | te dujenavīṇa jaise | bhogije kā || Jñāne.18.1141 || Techi jāliyā bhoga tayāĉhā | na ghaḍe hā bhāva jayāṅchā | tihī bole kevi bolāchā | uchchāra kīje || Jñāne.18.1142 || [Yāvān] [sarvavyāpī] tayāṅchyā neṇo gāvī | ravī praKāshī hana divī | kī vyomālāgī māṅḍavī | ubhilī tihī || Jñāne.18.1143 || Hā gā rājanyatwa navhatā āṅgī | rāvo rāyapaṇa kāya bhogī | kā āṅdhāra hana āliṅgī | dinakarāte || Jñāne.18.1144 || Āṇi ākāsha je navhe | tayā ākāsha kāya ĵāṇave | ratnāchyā rūpī mirave | guṅjāṅche leṇe || Jñāne.18.1145 || Mhaṇauni mī hoṇe nāhī | tayā mīchi āhe keṁhī | maga bhajela he kāyī | bolo kīra || Jñāne.18.1146 || Yālāgī to karmayogī | mī jālāchi māte bhogī | tāruṇya kā taruṇāṅgī | jiyāparī || Jñāne.18.1147 || Taraṅga sarvāṅgī toya chuṁbī | prabhā sarvatra vilase biṁbī | nānā avakāsha nabhī | luṅṭhata jaisā || Jñāne.18.1148 || Taisā rūpa hoūni māĵhe | māte kriyāvīṇa to bhaje | alaṅkāra kā sahaĵe | sonayāte jevī || Jñāne.18.1149 || Kā chaṅdanāchī drutī taisī | chaṅdanī bhaje apaisī | kā akrutrima shashī | chaṅdrikā te || Jñāne.18.1150 || Taisī kriyā kīra na sāhe | tarhī adwaitī bhakti āhe | he anubhavāchiĵogee navhe | bolāaise || Jñāne.18.1151 || Tevhā pūrvasaṁskārachhaṅde | je kāhī to anuvāde | teṇe āḷavileni vode | bolatā mīchi || Jñāne.18.1152 || Bolatā bolatāchi bheṭe | tethe bolela he na ghaṭe | te māna tava gomaṭe | stavana māĵhe || Jñāne.18.1153 || Mhaṇoni tayā bolatā | bolī bolatā mī bheṭatā | mauna hoya teṇe tattwatā | stavito māte || Jñāne.18.1154 || Taiseṅchi buddhī kā diṭhī | je to dekho ĵāya kirīṭī | te dekhaṇe drushya loṭī | dekhatechi dāvī || Jñāne.18.1155 || Ārisayā ādhī jaise | dekhatechi mukha dise | tayāche dekhaṇe taise | meḷavī draṣhṭe || Jñāne.18.1156 || Drushya jāuniyā draṣhṭe | draṣhṭayāsīchi jai bheṭe | tai ekalepaṇe na ghaṭe | draṣhṭepaṇahī || Jñāne.18.1157 || Tetha swapnīṅchiyā priyā | chevoni jhoṅbo geliyā | ṭhāyije donhī na honiyā | āpaṇachi jaise || Jñāne.18.1158 || Kā dohī kāṣhṭhāṅchiye ghuṣhṭī- | mājī vahnī yeka uṭhī | to donhī he bhāṣha āṭī | āpaṇachi hoya || Jñāne.18.1159 || Nā nā pratibiṁba hātī | gheū geliyā gabhastī | biṁbatāhī asatī | ĵāya jaisī || Jñāne.18.1160 || Taisā mī hoūni dekhate | to gheū ĵāya drushyāte | tetha drushya ne thite | draṣhṭrutweṁsī || Jñāne.18.1161 || Ravi āṅdhāra praKāshitā | nurechi jevi prakāshatā | tevi drushyī nāhī draṣhṭratā | mī jāliyā || Jñāne.18.1162 || Maga dekhije nā na dekhije | aisī je dashā nipaje | te te darshana māĵhe | sāchokāre || Jñāne.18.1163 || Te bhalatayāhī kirīṭī | padārthāchiyā bheṭī | draṣhṭrudrushyātītā druṣhṭī | bhogito sadā || Jñāne.18.1164 || [Yashchāsmi] [chidānandaghanaḥ] āṇi ākāsha he ākāshe | dāṭale na ḍhaḷe jaise | miyā ātmena āpaṇape taise | ĵāle tayā || Jñāne.18.1165 || Kalpāṅtī udaka udake | ruṅdhiliyā vāho ṭhāke | taisā ātmeni miyā yeke | koṅdalā to || Jñāne.18.1166 || Pāvo āpaṇayā voḷaghe | kevi vahni āpaṇapayā lāge | āpaṇapā pāṇī righe | snānā kaise || Jñāne.18.1167 || Mhaṇoni sarva mī ĵālepaṇe | ṭhele tayā yeṇe ĵāṇe | techi gā yātrā karaṇe | adwayā maĵa || Jñāne.18.1168 || Pai jaḷāvarīla taraṅga | ĵarī dhāṁvinnalā savega | tarī nāhī bhūmibhāga | kramilā teṇe || Jñāne.18.1169 || Je sāṅḍāve kā māṅḍāve | je chālaṇee jeṇe chālāve | te toyachi yeka āghave | mhaṇoniyā || Jñāne.18.1170 || Geliyāhī bhalateutā | udakapaṇe Paṅḍusutā | taraṅgāchī ekātmatā | na moḍechi jevī || Jñāne.18.1171 || Taisā mīpaṇe hā loṭalā | to āghaveyāchi maĵa ālā | yā yātrā hoya bhalā | kāpaḍī mājhā || Jñāne.18.1172 || [Tato māṁ] Āṇi sharīra swabhāvavashe | kāhī yeka karū ĵarī baise | tari mīchi to teṇe miṣhe | bheṭe tayā || Jñāne.18.1173 || Tetha karma āṇi kartā | he jāūni Paṅḍusutā | miyā ātmeni maĵa pāhatā | mīchi hoya || Jñāne.18.1174 || Pai darpaṇāte darpaṇe | pāhiliyā hoya na pāhāṇe | sone jhāṅkiliyā suvarṇe | na jhāṅke jevī || Jñāne.18.1175 || Dīpāte dīpe praKāshije | te na prakāshaṇeṅchi nipaje | taise karma miyā kīje | te karaṇe kaiṅche || Jñāne.18.1176 || Karmahī karītachi āhe | jai karāve he bhāṣha jāye | tai na karaṇeṅchi hoye | tayāche kele || Jñāne.18.1177 || Kriyājāta mī ĵālepaṇe | ghaḍe kāhīṅchi na karaṇe | tayāchi nāṁva pūjaṇe | khuṇeche māĵhe || Jñāne.18.1178 || Mhaṇauni karitayāhī vojā | te na karaṇe hechi kapidhwajā | nipaje tiyā mahāpūjā | pūjī to māte || Jñāne.18.1179 || Eva to bole te stavana | to dekhe te darshana | adwayā maĵa gamana | to chāle techi || Jñāne.18.1180 || To karī tetulī pūjā | to kalpī to japa mājhā | to nije techi kapidhwajā | samādhi mājhī || Jñāne.18.1181 || Jaise kanakeṅsī kāṅkaṇe | asije ananyapaṇe | to bhaktiyoge yeṇe | majasī taisā || Jñāne.18.1182 || Udakī kalloḷa | kāpurī parimaḷa | ratnī ujāḷa | ananya jaisā || Jñāne.18.1183 || Kiṅbahunā taṅtūsī paṭa | kā mruttikesī ghaṭa | taisā to yekavaṭa | majasī mājhā || Jñāne.18.1184 || Iyā ananyasiddhā bhaktī | yā āghavāchi drushyajātī | maĵa āpaṇapeṁyā sumatī | draṣhṭayāte ĵāṇe || Jñāne.18.1185 || Tinhī avasthāṅcheni dwāre | upādhyupahitākāre | bhāvābhāvarūpa sphure | drushya je he || Jñāne.18.1186 || Te he āghaveṅchi mī draṣhṭā | aisiyā bodhāchā mājivaṭā | anubhavāchā subhaṭā | dheṅḍā to nāche || Jñāne.18.1187 || [Tattwataḥ] Rajju jāliyā gochara | ābhāsatā to vyāḷākāra | rajjūcha aisā nirdhāra | hoya jevī || Jñāne.18.1188 || Bhāṅgārāparate kāhī | leṇe guṅjahībharī nāhī | he āṭuniyā ṭhāyī | kīje jaise || Jñāne.18.1189 || Udakā yekāparate | taraṅga nāhīṅchi he nirute | ĵāṇoni tayā ākārāte | na ghepe jevī || Jñāne.18.1190 || Nā tarī swapnavikārā samastā | cheuniyā umāṇe ghetā | to āpaṇayā parautā | na dise jaisā || Jñāne.18.1191 || Taise je kāhī āthi nāthī | teṇe hoya jñeyasphūrtī | te jñātāchi mī he pratītī | hoūni bhogī || Jñāne.18.1192 || [Jñātwā] Ĵāṇe aja mī ajara | akṣhaya mī akṣhara | apūrva mī apāra | ānaṅda mī || Jñāne.18.1193 || Achaḷa mī achyuta | anaṅta mī adwaita | ādya mī avyakta | vyaktahī mī || Jñāne.18.1194 || Īshya mī īshwara | anādi mī amara | abhaya mī ādhāra | ādheya mī || Jñāne.18.1195 || Swāmī mī sadodita | sahaja mī satata | sarva mī sarvagata | sarvātīta mī || Jñāne.18.1196 || Navā mī purāṇu | shūnya mī saṁpūrṇu | asthūla anaṇu | je kāhī te mī || Jñāne.18.1197 || Akriya mī eka | asaṅga mī ashoka | vyāpta mī vyāpaka | puruṣhottama mī || Jñāne.18.1198 || Ashabda mī ashrotra | arūpa mī agotra | sama mī swataṅtra | brahma mī para || Jñāne.18.1199 || Aise ātmatwe maĵa ekāte | iyā adwayabhaktī ĵāṇoni nirute | āṇi yāhī bodhā ĵāṇate | teṁhī mīchi ĵāṇe || Jñāne.18.1200 || Pai cheileyānaṅtare | āpule ekapaṇa ure | teṅhī tayāvarī sphure | tayāsīṅchi jaise || Jñāne.18.1201 || Kā prakāshatā arka | tochi hoya prakāshaka | tayāhī abhedā dyotaka | tochi jaisā || Jñāne.18.1202 || Taisā vedyāṅchyā vilayī | kevaḷa vedaka ure pāhī | teṇe ĵāṇave tayāteṁhī | heṅhī ĵo ĵāṇe || Jñāne.18.1203 || Tayā adwayapaṇā āpuliyā | ĵāṇatī jñaptī je dhanaṅjayā | te īshwarachi mī he tayā | bodhāsi ye || Jñāne.18.1204 || [Vishate tadanantaraṁ] Maga dwaitādwaitātīta | mīchi ātmā eka nibhrāṅta | he ĵāṇoni ĵāṇaṇe jetha | anubhavī righe || Jñāne.18.1205 || Tetha cheilayā yekapaṇa | dise je āpulayā āpaṇa | teṅhī jātā neṇo koṇa | hoije jevī || Jñāne.18.1206 || Kā ḍoḷā dekhatiye kṣhaṇī | swarūpapaṇa suvarṇī | nāṭitā hoya āṭaṇī | aḷaṅkārāchīhī || Jñāne.18.1207 || Nā nā lavaṇa toya hoye | maga kṣhāratā toyatwe rāhe | tehī jiratā jevi jāye | ĵālepaṇa te || Jñāne.18.1208 || Taisā mī to he je ase | te swānaṅdānubhavasamarase | kālavūniyā praveshe | majachimājī || Jñāne.18.1209 || [Tattwataḥ] Āṇi to he bhāṣha jetha jāye | tethe mī he koṇhāsī āhe | aisā mī nā to tiye sāmāye | mājhyāchi rūpī || Jñāne.18.1210 || Jevhā kāpura ĵaḷo sare | tayāchi nāma agni pure | maga ubhayātīta ure | ākāsha jevī || Jñāne.18.1211 || Kā dhāḍiliyā ekā eka | vāḍhe to shūnya vishekha | taisā āhenāhīṅchā shekha | mīchi maga āthī || Jñāne.18.1212 || Tetha brahma ātmā īsha | yayā bolā moḍe saurasa | na bolaṇe yāhī paisa | nāhī tetha || Jñāne.18.1213 || Na bolaṇeṅhī na bolonī | te bolije toṅḍa bharūnī | jāṇīva neṇiva neṇonī | jāṇije te || Jñāne.18.1214 || Tetha bujhije bodha bodhe | ānaṅda ghepe ānaṅde | sukhavarī nusadhe | sukhachi bhogije || Jñāne.18.1215 || Tetha lābha ĵoḍalā lābhā | prabhā āliṅgilī prabhā | vismaya buḍālā ubhā | vismayāmājī || Jñāne.18.1216 || Shama tetha shamāvalā | vishrāma vishrāṅtī ālā | anubhava veḍāvalā | anubhūtipaṇe || Jñāne.18.1217 || [Ayamabhiprāyaḥ] Kiṁbahunā aise nikhaḷa | mīpaṇā ĵoḍe tayā phaḷa | sevūni velī velhāḷa | karmayogāchī te || Jñāne.18.1218 || Pai karmayogiyā kirīṭī | chakravartīchyā mukuṭī | mī chidratna te sāṭovāṭī | hoya to mājhā || Jñāne.18.1219 || Kī karmayoga-prāsādāchā | kaḷasa ĵo hā mokṣhāchā | tayā varīla avakāshāchā | uvāvo jālā to || Jñāne.18.1220 || Nā nā saṁsāra āḍavī | karmayoga vāṭa baravī | ĵoḍalī te madaikyagāṁvī | paiṭhī jālīse || Jñāne.18.1221 || He aso karmayogavoghe | teṇe bhaktichidgaṅge | mī swānaṅdodadhi vege | ṭhākilā kī gā || Jñāne.18.1222 || Hā ṭhāyavarī suvarmā | karmayogī āhe mahimā | mhaṇauni veḷoveḷā tumhā | sāṅgato āmhī || Jñāne.18.1223 || [Chūrṇikā] Pai deshe kāḷe padārthe | sādhūni gheije māte | taisā navhe mī āyate | sarvāṅche sarvahī || Jñāne.18.1224 || Mhaṇauni mājhyā ṭhāyī | jāchāve nalage kāhī | mī lābhe iye upāyī | sāchācha gā || Jñāne.18.1225 || Eka shiṣhya eka guru | hā rūḍhalā sācha vyavahārū | to matprāptiprakārū | jāṇāvayā || Jñāne.18.1226 || Agā vasudhechyā poṭī | nidhāna siddha kirīṭī | vahni siddha kāṣhṭhī | vohā dūdha || Jñāne.18.1227 || Pari lābhe te asate | tayā kīje upāyāte | yera siddhachi taisā tethe | upāyī mī || Jñāne.18.1228 || Hā phaḷavarī upāvo | kā pā prastāvītase devo | he pusatā tari abhiprāvo | yethiṅchā aisā || Jñāne.18.1229 || Je Gītārthāche chāṅgāve | mokṣhopāyapara āghave | āna shāstropāya navhe | pramāṇasiddha || Jñāne.18.1230 || Vārā ābhāḷachi pheḍī | vāṅchūna sūryāte na ghaḍī | kā hāta bāṅbuḷī dhāḍī | toya na karī || Jñāne.18.1231 || Taisā ātmadarshanī āḍaḷa | ase avidyechā ĵo maḷa | to shāstra nāshī yera nirmaḷa | mī prakāshe swaye || Jñāne.18.1232 || Mhaṇauni āghavīṅchi shāstre | avidyāvināshāchī pātre | vāṅchoni na hotī swataṅtre | ātmabodhī || Jñāne.18.1233 || Tayā adhyātmashāstrāṁsī | jai sāchapaṇāchī ye pusī | tai yeije jayā ṭhāyāsī | te he Gītā || Jñāne.18.1234 || Bhānubhūṣhitā prāchiyā | satejā dishā āghaviyā | taisī shāstreshwarā Gītā yā | sanāthe shāstre || Jñāne.18.1235 || He aso yeṇe shāstreshware | māgā upāya bahuve vistāre | sāṅgītalā jaisā kare | ghevo ye ātmā || Jñāne.18.1236 || Pari prathamashravaṇāsave | Arjunā vipāye he phāve | hā bhāva sakaṇave | dharūni Shreeharī || Jñāne.18.1237 || Techi prameya ekaveḷa | shiṣhyī hoāvayā aḍhaḷa | sāṅgatase mukuḷa- | mudrā ātā || Jñāne.18.1238 || Āṇi prasaṅge Gītā | ṭhāvahī hā saṁpatā | mhaṇauni dāvī ādyaṅtā | ekārthatwa || Jñāne.18.1239 || Je graṅthāchyā madhyabhāgī | nānā adhikāraprasaṅgī | nirūpaṇā anegī | siddhāṅtī kele || Jñāne.18.1240 || Tari tetulehī siddhāṅta | iye shāstrī prastuta | he pūrvāpāra neṇata | koṇhī jai mānī || Jñāne.18.1241 || Tai mahāsiddhāṅtāchā āvāṅkā | siddhāṅtakakṣhā anekā | bhiḍaūni āraṅbha dekhā | saṁpavīta ase || Jñāne.18.1242 || Etha avidyānāsha he sthaḷa | teṇe mokṣhāpādana phaḷa | yā dohī kevaḷa | sādhana jñāna || Jñāne.18.1243 || He ituleṅchi nānāparī | nirūpile graṅthavistārī | te ātā dohī akṣharī | anuvādāve || Jñāne.18.1244 || Mhaṇauni upeyahī hātī | jālayā upāyasthitī | deva pravartale te puḍhatī | yeṇeṅchi bhāve || Jñāne.18.1245 ||</p>
<p>Sarvakarmāṇyapi sadā kurvāṇo madwyapāshrayaḥ | matprasādādavāpnoti shāshwataṁ padamavyayam || Bha.Gī.18.56 ||</p>
<p>[Sarvakarmāṇyapi] Maga mhaṇe gā subhaṭā | to karmayogiyā niṣhṭhā | mī hounī hoya paiṭhā | mājhyā rūpī || Jñāne.18.1246 || Swakarmāṅchyā chokhauḷī | maĵa pūjā karūni bhalī | teṇe prasāde ākaḷī | jñānaniṣhṭhete || Jñāne.18.1247 || Te jñānaniṣhṭhā jetha hātavase | tetha bhakti mājhī ullāse | tiyā majasī samarase | sukhiyā hoya || Jñāne.18.1248 || [Madwyapāshrayaḥ] Āṇi vishwapraKāshitayā | ātmayā maĵa āpuliyā | anusare ĵo karūniyā | sarvatratā he || Jñāne.18.1249 || Sāṅḍūni āpalā āḍaḷa | lavaṇa āshrayī jaḷa | kā hiṅḍoni rāhe nishchaḷa | vāyu vyomī || Jñāne.18.1250 || Taisā buddhī vāchā kāye | ĵo māte āshraūni ṭhāye | [sadā kurvāṇaḥ] to niṣhiddheṁhī vipāye | karme karū || Jñāne.18.1251 || [Matprasādādavāpnoti] Pari gaṅgechyā saṁbaṅdhī | bidī āṇi mahānadī | aikya tevi mājhyā bodhī | shubhāshubhāṁsī || Jñāne.18.1252 || Kā bāvane āṇi ghure | hā nivāḍa tavachi sare | jaṅva na ghepatī vaishwānare | kavaḷūni donhī || Jñāne.18.1253 || Nānā pāṅchike āṇi soḷe | he sonayā tavachi āḷe | ĵava parisa āṅgameḷe | yekavaṭīnā || Jñāne.18.1254 || Taise shubhāshubha aise | he tavachivarī ābhāse | ĵava yeka na prakāshe | sarvatra mī || Jñāne.18.1255 || Agā rātri āṇi divo | hā tavachi dwaitabhāvo | jaṅva na rigije gāṁvo | gabhastīchā || Jñāne.18.1256 || Mhaṇauni mājhiyā bheṭī | tayāṅchī sarva karme kirīṭī | jāūni baise to pāṭī | sāyujyāchyā || Jñāne.18.1257 || [Shāshwataṁ padamavyayaṁ] Deshe kāḷe swabhāve | veṅcha jayā na saṁbhave | te pada māĵhe pāve | avināsha to || Jñāne.18.1258 || [Ayaṁ bhāvaḥ] Kiṁbahunā Paṅḍusutā | maĵa ātmayāchī prasannatā | lāhe teṇe na pavijatā | lābha kavaṇa ase || Jñāne.18.1259 || [Chaturthoktabrahmārpaṇayogamāha] -</p>
<p>Chetasā sarvakarmāṇi mayi saṁ(n)nyasya matparaḥ | buddhiyogamupāshritya machchittaḥ(s) satataṁ bhava || Bha.Gī.18.57 ||</p>
<p>[Chetasā sarvakarmāṇi] Yākāraṇe gā tuvā iyā | sarva karmā āpuliyā | mājhyā swarūpī dhanaṅjayā | saṅnyāsa kīje || Jñāne.18.1260 || Pari tochi saṅnyāsa vīrā | karaṇīyāĉhā ĵhaṇe karā | ātmavivekī dharā | chittavrutti he || Jñāne.18.1261 || [Mayi] Maga teṇe vivekabaḷe | āpaṇape karmāvegaḷe | mājhyā swarūpī nirmaḷe | dekhijela sarva || Jñāne.18.1262 || [Saṁ(n)nyasya] Āṇi karmāchī janmabhoye | prakruti je kā āhe | te āpaṇayāhūni bahuve | dekhasī durī || Jñāne.18.1263 || Tetha prakruti āpaṇayāṁ- | vegaḷī nure dhanaṅjayā | rūpeṅvīṇa kā chhāyā | jayāparī || Jñāne.18.1264 || Aiseni prakrutināsha | jālayā karmasaṅnyāsa | niphajela anāyāsa | sakāraṇa || Jñāne.18.1265 || [Matparaḥ] Maga karmajāta geliyā | mī ātmā ure āpaṇapayā | [buddhiyogamupāshritya] tetha buddhi ghāpe karūniyā | pativratā || Jñāne.18.1266 || Buddhi ananya yeṇe yoge | majamājī jai rige | [machchittaḥ(s) satataṁ bhava] tai chitta chaityatyāge | mātechi bhaje || Jñāne.18.1267 || Aise chaityajāte sāṅḍile | chitta mājhyā ṭhāyī jaḍale | ṭhāke taise vahile | sarvadā karī || Jñāne.18.1268 || [Aṣhṭame ananyachetā ityādinoktamakṣharayogaṁ smārayati]</p>
<p>Machchittaḥ(s) sarvadurgāṇi matprasādāttariṣhyasi | atha chettwamahaṅgkārānna shroṣhyasi vinaṅgkṣhyasi || Bha.Gī.18.58 ||</p>
<p>[Machchittaḥ] Maga abhinnā iyā sevā | chitta miyāṅchi bharela jevhā | mājhā prasāda ĵāṇa tevhā | saṅpūrṇa ĵāhalā || Jñāne.18.1269 || [Sarvadurgāṇi] Tetha sakaḷa duḥkhadhāme | bhuṅjījatī jiye mrutyujanme | tiye durgameṅchi sugame | hotī tuĵa || Jñāne.18.1270 || Sūryācheni sāvāye | ḍoḷā sāvāilā hoye | tai āṅdhārāchā āhe | pāḍa tayā || Jñāne.18.1271 || [Matprasādāt] Taisā māĵheni prasāde | jīvakaṇa jayāĉhā upamarde | to saṁsārācheni bādhe | bāgule kevī || Jñāne.18.1272 || [Tariṣhyasi] Mhaṇauni dhanaṅjayā | tū saṁsāradurgatī yayā | tarasīla mājhiyā | prasādāstava || Jñāne.18.1273 || [Prathamādhyāyoktaviṣhādayogottaramāha atheti sārdhadwābhyām] [atha chettwamahaṅgkārānna shroṣhyasi] athavā hana ahaṁbhāve | māĵhe bolaṇe he āghave | kānāmanāchiye shive | nedisī ṭeṅko || Jñāne.18.1274 || Tari nityamukta avyaya | tū āhāsi te hovūni vāya | [vinaṅgkṣhyasi] dehasaṅbaṅdhāchā ghāya | vājela āṅgī || Jñāne.18.1275 || Jayā dehasaṁbaṅdhāāṅta | pratipadī ātmaghāta | bhuṅjatā usaṅta | kaṅhīṅcha nāhī || Jñāne.18.1276 || Yevaḍheni dāruṇe | nimaṇenavīṇa nimaṇe | paḍela ĵarī bolaṇe | neghasī māĵhe || Jñāne.18.1277 ||</p>
<p>Yadahaṅgkāramāshritya na yotsya iti manyase | mithyaiṣha vyavasāyaste prakrutistwāṁ(n) niyokṣhyati || Bha.Gī.18.59 ||</p>
<p>[Yadahaṅgkāramāshritya] Pathyadweṣhiyā poṣhī jvara | kā dīpadweṣhiyā aṅdhakāra | vivekadweṣhe ahaṅkāra | poṣhūni taisā || Jñāne.18.1278 || Swadehā nāma Arjun | paradehā nāma swajana | saṅgramā nāma malina | pāpāchāra || Jñāne.18.1279 || Iyā matī āpuliyā | tighā tīna nāme yayā | ṭheūniyā dhanaṅjayā | [na yotsya iti manyase] na juṅjhe aisā || Jñāne.18.1280 || [Mithyaiṣha vyavasāyaste] Jīvāmājī niṣhṭaṅka | karisī ĵo ātyaṅtika | to vāyā dhāḍīla naisargika | swabhāvachi tujhā || Jñāne.18.1281 || Āṇi mī Arjun he ātmika | yayā vadha karaṇe he pātaka | he māyā vāṅchūni tāttwika | kāhī āhe || Jñāne.18.1282 || Ādhī juṅjhāra tuvā hoāve | maga ĵuṅĵhāvayā shastra gheyāve | kā na ĵuṅĵhāvayā karāve | devāṅgaṇa || Jñāne.18.1283 || Mhaṇauni na juṅĵhaṇe | mhaṇasī te vāyāṇe | nā mānū lokapaṇe | lokadruṣhṭīhī || Jñāne.18.1284 || [Prakrutistwāṁ(n) niyokṣhyati] Tarhī na juṅjhe aise | niṣhṭaṅkisī je mānase | te prakruti anārise | karavīlachi || Jñāne.18.1285 ||</p>
<p>Swabhāvajena Kaunteya nibaddhaḥ(s) swena karmaṇā | kartuṁ(n) nechchhasi yanmohātkariṣhyasyavasho’pi tat || Bha.Gī.18.60 ||</p>
<p>[Swabhāvajena Kaunteya] Pai pūrve vāhatā pāṇī | pavhije pashchimeche vāhaṇī | tari āgrahachi ure te āṇī | āpuliyā lekhā || Jñāne.18.1286 || Kā sāḷīchā kaṇa mhaṇe | mī nugave sāḷīpaṇe | tarī āhe āna karaṇe | swabhāvāsī || Jñāne.18.1287 || [Nibaddhaḥ(s) swena karmaṇā] Taisā kṣhātrasaṁskārasiddhā | prakrutī ghaḍilāsi prabuddhā | ātā nuṭhī mhaṇasī hā dhāṅdā | pari uṭhavijasīchi tū || Jñāne.18.1288 || Pai shaurya teja dakṣhatā | evamādika Paṅḍusutā | guṇa didhale janmatā | prakrutī tuĵa || Jñāne.18.1289 || Tari tayāchiyā samavāyā- | anurūpa dhanaṅjayā | na karitā ugaliyā | na yela aso || Jñāne.18.1290 || Mhaṇauniyā tihī guṇī | bāṅdhalāsi tū kodaṅḍapāṇī | trishuddhi nighasī vāhāṇī | kṣhātrāchiyā || Jñāne.18.1291 || [Kartuṁ(n) nechchhasi yanmohāt] Nā he āpule janmamūḷa | na vichāritachi kevaḷa | na juṅjhe aise aḍhaḷa | vrata ĵarī ghesī || Jñāne.18.1292 || [Kariṣhyasyavasho’pi tat] Tari bāṅdhoni hāta pāye | ĵo rathī ghātalā hoye | to na chale tarī jāye | digaṅtā jevī || Jñāne.18.1293 || Taisā tū āpuliyākaḍūnī | mī kāhīṅcha na karī mhaṇaunī | ṭhāsī parī bharaṁvasenī | tūchi karisī || Jñāne.18.1294 || [Ayaṁ bhāvaḥ] Uttara vairāṭīṅchā rājā | paḷatā tū kā nighālāsi juṅjhā | hā kṣhātraswabhāva tujhā | ĵuṅĵhavīla tuĵa || Jñāne.18.1295 || Mahāvīra akarā akṣhauhiṇī | tuvā yeke nāgavile raṇāṅgaṇī | to swabhāva kodaṅḍapāṇī | ĵuṅĵhavīla tūte || Jñāne.18.1296 || Hā gā roga kāyī rogiyā | āvaḍe daridra daridriyā | pari bhogavije baḷiyā | adruṣhṭe jeṇe || Jñāne.18.1297 || Te adruṣhṭa anārise | na karīla īshwaravashe | to īshwarahī ase | hrudayī tujhyā || Jñāne.18.1298 || [Dashamaikādashayoruktau vibhūtivishwarūpadarshanayogau darshayati īshwara iti dwābhyām]</p>
<p>Īshwaraḥ(s) sarvabhūtānāṁ hruddeshe’rjuna tiṣhṭhati | bhrāmayansarvabhūtāni yantrārūḍhāni māyayā || Bha.Gī.18.61 ||</p>
<p>[Sarvabhūtānāṁ] [‘bhoktāraṁ yajña’ iti pañchamādhyāyāṁ(n)tyashlokasyāpi bhāvārtho’tra draṣhṭavyaḥ’] sarva bhūtāṅchyā aṅtarī | hrudaya mahāaṁbarī | chidwruttīchyā sahasrakarī | udayalā ase ĵo || Jñāne.18.1299 || Avasthātraya tinhī loka | prakāshūni asheṣha | anyathādruṣhṭi pāṅthika | chevavile || Jñāne.18.1300 || Vedyodakāchyā sarovarī | phāṅkatā viṣhaya kalhārī | iṅdriyaṣhaṭpadā chārī | jīvabhramarāte || Jñāne.18.1301 || [Īshwaraḥ] Aso rūpaka he to īshwara | sakaḷa bhūtāṅchā ahaṅkāra | pāṅgharoni niraṅtara | ulhāsata ase || Jñāne.18.1302 || [Māyayā] Swamāyeche āḍavastra | lāvūni ekalā kheḷavī sūtra | bāherī naṭī chhāyāchitra | chauryāsī lakṣha || Jñāne.18.1303 || Tayā brahmādikīṭāṅtā | asheṣhāṁhī bhūtajātā | dehākāra yogyatā | pāhoni dāvī || Jñāne.18.1304 || [Yantrārūḍhāni] Tetha je deha jayāpuḍhe | anurūpapaṇe māṅḍe | te bhūta tayā ārūḍhe | he mī mhaṇauni || Jñāne.18.1305 || Sūta sūte guṅtale | truṇa truṇeṅchi bāṅdhale | kā ātmabiṅbā ghetale | bāḷake jaḷī || Jñāne.18.1306 || Tayāparī dehākāre | āpaṇapeṅchi dusare | dekhoni jīva āviṣhkare | ātmabuddhi || Jñāne.18.1307 || Aiseni sharīrākārī | yaṅtrī bhūte avadhārī | [bhrāmayan] vāhūni hālavī dorī | prāchīnāchī || Jñāne.18.1308 || Tetha jayā je karmasūtra | māṅḍūni ṭhevile swataṅtra | te tiye gatī pātra | hoṅchi lāge || Jñāne.18.1309 || Kiṅbahunā dhanurdharā | bhūtāṅte swarga- saṁsārā- | māji bhovaṅḍī truṇe vārā | āKāshī jaisī || Jñāne.18.1310 || Bhrāmakācheni saṅge | jaise loho veḍhā rige | taisī īshwarasattāyoge | cheṣhṭatī bhūte || Jñāne.18.1311 || Jaise cheṣhṭā āpulāliyā | samudrādika dhanaṅjayā | cheṣhṭatī chaṅdrāchiyā | sannidhi yekī || Jñāne.18.1312 || Tayā siṅdhū bharite dāṭe | somakāṅtā pājhara phuṭe | kumudāṅchakorāṅchā phiṭe | saṅkocha to || Jñāne.18.1313 || Taisī bījaprakrutivashe | aneke bhūte yeke īshe | cheṣhṭavījatī to ase | [hruddeshe’rjuna tiṣhṭhati] tujhyā hrudayī || Jñāne.18.1314 || [Ayaṁ bhāvaḥ] Arjunapaṇa na ghetā | mī aise je Paṅḍusutā | uṭhatase te tattwatā | tayāche rūpa || Jñāne.18.1315 || Yālāgī to prakrutīte | pravartavīla he nirute | āṇi te ĵuṅĵhavīla tūte | na ĵuṅĵhasī jarhī || Jñāne.18.1316 || Mhaṇauni īshwara gosāvī | teṇe prakruti he nemāvī | tiyā sukhe rābavāvī | iṅdriye āpulī || Jñāne.18.1317 || Tū karaṇe nakaraṇe donhī | lāūni prakrutīchyā mānī | prakrutīhī kā adhīnī | hrudayasthā jayā || Jñāne.18.1318 ||</p>
<p>Tameva sharaṇaṁ(ṅ) gachchha sarvabhāvena Bhārata | tatprasādātparāṁ shāntiṁ sthānaṁ prāpsyasi shāshwatam || Bha.Gī.18.62 ||</p>
<p>[Tameva sharaṇaṁ(ṅ) gachchheti] Tayā aha vāchā chitta āṅga | deūniyā sharaṇa riga | mahodadhī kā gāṅga | rigāle jaise || Jñāne.18.1319 || [Tatprasādātparāṁ shāntiṁ] Maga tayācheni prasāde | sarvopashāṅtipramade | kāṅta hoūniyā swānaṅde | virūpīṅcha ramasī || Jñāne.18.1320 || [Sthānaṁ prāpsyasi shāshwataṁ] Saṅbhūti jeṇe saṁbhave | vishrāṅti jethe visaṁbe | anubhūtihī anubhave | anubhavā jayā || Jñāne.18.1321 || Tiye nijātmapadīṅchā rāvo | hoūni ṭhākasī avyayo | mhaṇe lakṣhmīnāho | Pārthā tū || Jñāne.18.1322 ||</p>
<p>Iti te jñānamākhyātaṁ(ṅ) guhyādguhyataraṁ mayā | vimrushyaitadasheṣheṇa yathechchhasi tathā kuru || Bha.Gī.18.63 ||</p>
<p>[Iti] He Gītānāma vikhyāta | sarvavāṅgmayāche mathita | ātmā jeṇe hastagata | ratna hoya || Jñāne.18.1323 || [Jñānamākhyātaṁ] Jñāna aisiyā rūḍhī | vedāṅte jayāchī prauḍhī | vānitā kīrti chokhaḍī | pātalī jagī || Jñāne.18.1324 || Buddhyādike ḍoḷase | he jayāche kā kaḍavase | mī sarvadraṣhṭāhi dise | pāhalā jayā || Jñāne.18.1325 || Te [guhyādguhyataraṁ] he gā ātmajñāna | maĵa gopyācheṅhī gupta dhana | pari tū mhaṇūni āna | kevi karū || Jñāne.18.1326 || [Mayā] Yākāraṇe gā Pāṅḍavā | āmhī āpalā hā gupta ṭhevā | [te] tuĵa didhalā kaṇavā | jākaḷilepaṇe || Jñāne.18.1327 || Jaisī bhulalī vorase | māya bole bāḷoddeshe | prīti hī parī taise | na karūṅchi ho || Jñāne.18.1328 || Tetha ākāsha āṇi gāḷije | amrutāhī sālī pheḍije | kā divyākaravī karavije | divya jaise || Jñāne.18.1329 || Jayāĉheni aṅgaprakāshe | pātāḷīṅchā paramāṇu dise | tayā sūryāhi kā jaise | aṅjana sudale || Jñāne.18.1330 || Taise sarvajñeṁhī miyā | sarvahī nirdhārūniyā | nike hoya te dhanaṅjayā | sāṅgītale tuĵa || Jñāne.18.1331 || [Vimrushyaitadasheṣheṇa] Ātā tū yayāvarī | nike he nirdhārī | nirdhārūni [yathechchhasi tathā kuru] karī | āvaḍe taise || Jñāne.18.1332 || [Ayaṁ bhāvaḥ] Yayā devāchiyā bolā | Arjun ugāchi ṭhelā | tetha devo mhaṇatī bhalā | avaṅchaka hosī || Jñāne.18.1333 || Vāḍhitayā puḍhe bhukelā | uparodhe mhaṇe dhālā | tai tochi pīḍe āpalā | āṇi doṣhahī tayā || Jñāne.18.1334 || Taisā sarvajña Shreegurū | bheṭaliyā ātmanirdhārū | na pusije jai ābhārū | dharūniyā || Jñāne.18.1335 || Tai āpaṇapeṅchi vaṅche | āṇi pāpahī vaṅchanāche | āpaṇayāchi sāche | chukavile teṇe || Jñāne.18.1336 || Pai ugepaṇā tujhiyā | hā abhiprāvo kī dhanaṅjayā | je ekaveḷa āvāṅkuniyā | sāṅgāve jñāna || Jñāne.18.1337 || Tetha Pārth mhaṇe dātārā | bhale ĵāṇasī mājhiyā aṅtarā | he mhaṇo tarī dusarā | ĵāṇatā ase kāī || Jñāne.18.1338 || Yera jñeya he jī āghave | tū jñātā yekachi swabhāve | mā sūrya mhaṇauni vānāve | sūryāte kāī || Jñāne.18.1339 || Yā bolā ShreeKriṣhṇe | mhaṇītale kāya yeṇe | hechi thoḍe gā vānaṇe | je bujhatāsi tū || Jñāne.18.1340 || [Navamoktaṁ rājaguhyamāha sarvaguhyamiti dwābhyām]</p>
<p>Sarvaguhyatamaṁ bhūyaḥ(sh) shrruṇu me paramaṁ vachaḥ | iṣhṭo’si me druḍhamiti tato vakṣhyāmi te hitam || Bha.Gī.18.64 ||</p>
<p>[Shrruṇu me paramaṁ vachaḥ] Tari avadhāna paghaḷa | karūniyā āṇīka ekaveḷa | vākya māĵhe nirmaḷa | avadhārī pā || Jñāne.18.1341 || [Sarvaguhyatamaṁ bhūyaḥ] He vāchya mhaṇoni bolije | kā shrāvya maga āyikije | taise navhe pari tuĵhe | bhāgya barave || Jñāne.18.1342 || Kūrmīchiyā piliyā | diṭhī pānhā ye dhanaṅjayā | ākāsha bāhe bāpiyā | gharīṅche pāṇī || Jñāne.18.1343 || Ĵo vyavahāra jetha na ghaḍe | tayāche phaḷachi tetha ĵoḍe | kāya daive na sāpaḍe | sānukūḷe || Jñāne.18.1344 || Yeravī dwaitāchī vārī | sārūni aikyāchyā parivarī | bhogije te avadhārī | rahasya he || Jñāne.18.1345 || Āṇi nirupachārā premā | viṣhaya hoya je priyottamā | te duje navhe kī ātmā | aiseṅchi ĵāṇāve || Jñāne.18.1346 || [Iṣhṭo’si me] Ārisāchiyā dekhilayā | gomaṭe kīje dhanaṅjayā | te tayā nohe āpaṇayāṁ- | lāgī jaise || Jñāne.18.1347 || Taise Pārthā tuĵheni miṣhe | mī bole āpaṇayāchi doṣhe | mājhyā tujhyā ṭhāī ase | mītūṅpaṇā gā || Jñāne.18.1348 || Mhaṇauni jivhārīṅche guja | sāṅgatase jīvāsī tuĵa | he ananyagatīche maĵa | āthī vyasana || Jñāne.18.1349 || [Druḍhamiti] Pai jaḷā āpaṇape detā | lavaṇa bhulale Paṅḍusutā | kī āghave tayāche hotā | na lājechi te || Jñāne.18.1350 || Taisā tū mājhyā ṭhāī | rākho neṇasīchi kāhī | tarī ātā tuĵa kāī | gopya mī karī || Jñāne.18.1351 || [Tato vakṣhyāmi te hitaṁ] Mhaṇauni āghavīṅchi gūḍhe | je pāūni ati ughaḍe | te gopya māĵhe ĉhokhaḍe | vākya āika || Jñāne.18.1352 ||</p>
<p>Manmanā bhava madbhakto madyājī māṁ(n) namaskuru | māmevaiṣhyasi satyaṁ(n) te pratijāne priyo’si me || Bha.Gī.18.65 ||</p>
<p>[Manmanā bhava] Tari bāhya āṇi aṅtarā | āpuliyā sarva vyāpārā | maĵa vyāpakāte vīrā | viṣhaya karī || Jñāne.18.1353 || Āghavā āṅgī jaisā | vāyū miḷoni āhe ākāshā | tū sarva karmī taisā | majasīṅchi asa || Jñāne.18.1354 || Kiṁbahunā āpule mana | karī māĵhe ekāyatana | māĵheni shravaṇe kāna | bharūni ghālī || Jñāne.18.1355 || Ātmajñāne chokhaḍī | saṅta je mājhī rūpaḍī | tetha druṣhṭi paḍo āvaḍī | kāminī jaisī || Jñāne.18.1356 || Mī sarvavastīche vasauṭe | mājhī nāme jiye chokhaṭe | tiye jīvā yāvayā vāṭe | vāchechiye lāvī || Jñāne.18.1357 || Hātāche karaṇe | kā pāyāṅche chālaṇe | te hoya majakāraṇe | taise karī || Jñāne.18.1358 || [Madyājī] Āpulā athavā parāvā | ṭhāyī upakarasī Pāṅḍavā | teṇe yajñe hoyī baravā | yājñika mājhā || Jñāne.18.1359 || [Madbhaktaḥ] He yekaika shikaū kāī | pai sevakai āpulyā ṭhāī | uraūni yera sarvahī | mī sevyachi karī || Jñāne.18.1360 || [Māṁ(n) namaskuru] Tetha jāūni bhūtadweṣha | sarvatra namavainama mīchi yeka | aiseni āshraya ātyaṅtika | lāhasī tū mājhā || Jñāne.18.1361 || [Māmevaiṣhyasi] Maga bharaleyā jagāāṅta | jāūni tijayāchī māta | hoūni ṭhāyīla ekāṅta | āmhā tumhā || Jñāne.18.1362 || Tevhā bhalatiye avasthe | mī tūṅte tū māte | bhogisī aise āite | vāḍhela sukha || Jñāne.18.1363 || Āṇi tije āḍaḷa karite | nimāle Arjunā jethe | tai mīchi mhaṇauni tū māte | pāvasī shekhī || Jñāne.18.1364 || Jaisī jaḷīṅchī pratibhā | jaḷanāshī biṁbā | yetā gābhāgobhā | kāhī āhe || Jñāne.18.1365 || Pai pavana aṁbarā | kā kalloḷa sāgarā | miḷatā āḍavārā | koṇāchā gā || Jñāne.18.1366 || Mhaṇauni tū āṇi āmhī | he disatāhe dehadharmī | maga yayāchyā virāmī | mīchi hosī || Jñāne.18.1367 || [Satyaṁ(n) te] Yayā bolāmāĵhārī | hoya navhe ĵhaṇe karī | yetha āna āthī tarī | tujhīcha āṇa || Jñāne.18.1368 || [Pratijāne] Pai tujhī āṇa vāhaṇe | he ātmaliṅgāte shivaṇe | [priyo’si me] prītīchī jāti lājaṇe | āṭhavo nedī || Jñāne.18.1369 || [Ayaṁ bhāvaḥ] Yerhavī veḍhūni prapaṅcha | jeṇe vishwābhāsa hā sācha | ājñechā naṭanācha | kāḷāte jiṇe || Jñāne.18.1370 || To deva mī satyasaṅkalpa | āṇi jagāchyā hitī bāpa | mā āṇechā ākṣhepa | kā karāvā || Jñāne.18.1371 || Pari Arjunā tuĵheni vedhe | miyā devapaṇāchī birude | sāṅḍilī gā mī ādhe | sagaḷeni tuvā || Jñāne.18.1372 || Pai kājā āpuliyā | rāvo āpalī āpaṇayā | āṇa vāhe dhanaṅjayā | taise he kī || Jñāne.18.1373 || Tetha Arjun mhaṇe deve | achāṭa he na bolāve | je āmache kāĵa nāve | tuĵheni eke || Jñāne.18.1374 || Yāvarī sāṅgo baisasī | kā sāṅgatā bhāṣhahī desī | yā tujhiyā vinodāsī | pāra āhe jī || Jñāne.18.1375 || Kamaḷavanā vikāshū | karī ravīchā eka aṁshū | tetha āghavāchi prakāshū | nitya deto || Jñāne.18.1376 || Pruthvī nivaūni sāgara | bharijatī yevaḍhe thora | varṣhe tetha miṣhāṅtara | chātaka kī || Jñāne.18.1377 || Mhaṇauni audāryā tuĵheyā | maĵa nimitta nā mhaṇāvayā | prāpti ase dānīrāyā | krupānidhī || Jñāne.18.1378 || Tava deva mhaṇatī rāhe | yā bolāchā prastāva nohe | pai māte pāvasī upāye | sāchachi yeṇe || Jñāne.18.1379 || Saiṅdhava siṅdhū paḍiliyā | ĵo kṣhaṇa rāhe dhanaṅjayā | teṇe virechi kī urāvayā | kāraṇa kāyī || Jñāne.18.1380 || Taise sarvatra bhajatā | sarva mī hotā ahaṅtā | niḥsheṣha jāūni tattwatā | mīchi hosī || Jñāne.18.1381 || Eva mājhiye prāptīvarī | karmālāgoni avadhārī | dāvilī tuĵa uĵarī | upāyāṅchī || Jñāne.18.1382 || [Chūrṇikā] Je ādhī tava Paṅḍusutā | sarva karme maĵa arpitā | sarvatra prasannatā | lāhije mājhī || Jñāne.18.1383 || Pāṭhī mājhyā iye prasādī | māĵhe jñāna ĵāya siddhī | teṇe miḷavije trishuddhī | swarūpī mājhyā || Jñāne.18.1384 || Maga Pārthā tiye ṭhāī | sādhya sādhana hoya nāhī | kiṅbahunā tuĵa kāhī | urechinā || Jñāne.18.1385 || Tarī sarva karme āpalī | tuvā sarvadā maĵa arpilī | teṇe prasannatā lādhalī | āji he mājhī || Jñāne.18.1386 || Mhaṇoni yeṇe pramādabaḷe | nave ĵuṅĵhācheni āḍaḷe | na ṭhākechi yekaveḷe | bhāḷalo tuĵa || Jñāne.18.1387 || Je saprapaṅcha ajñāna jāye | jeṇe yeka mī gochara hoye | te upapattīcheni upāye | Gītārūpa he || Jñāne.18.1388 || Miyā jñāna tuĵa āpule | nānāparī upadeshile | yeṇe ajñānajāta sāṅḍavale | dharmādharma je || Jñāne.18.1389 ||</p>
<p>Sarvadharmānparityajya māmekaṁ sharaṇaṁ vraja | ahaṁ(n) twā sarvapāpebhyo mokṣhayiṣhyāmi mā shuchaḥ || Bha.Gī.18.66 ||</p>
<p>[Sarvadharmānparityajya] Āshā jaisī duḥkhāte | vyālī niṅdā durite | he aso jaise dainyāte | durbhagatwa || Jñāne.18.1390 || Taise swarganarakasūchaka | ajñāna vyāle dharmādika | te sāṅḍūni ghālī ashekha | jñāne yeṇe || Jñāne.18.1391 || Hātī gheūni to dora | sāṅḍije jaisā sarpākāra | kā nidrātyāge gharāchāra | swapnīṅchā jaisā || Jñāne.18.1392 || Nā nā sāṅḍileni kavaḷe | chaṅdrīṅche dhupe pivaḷe | vyādhityāge kaḍuvāḷe- | paṇa mukhāche || Jñāne.18.1393 || Agā divasā pāṭhī deunī | mrugajaḷa ghāpe tyajūnī | kā kāṣhṭhatyāge vahnī | tyajije jaisā || Jñāne.18.1394 || Taise dharmādharmāche ṭavāḷa | dāvī ajñāna je kā mūḷa | te tyajūna tyajī sakaḷa | dharmajāta || Jñāne.18.1395 || [Māmekaṁ] Maga ajñāna nimāliyā | mīchi eka ase apaisayā | sanidra swapna gelayā | āpaṇape jaise || Jñāne.18.1396 || Taisā mī ekavāṅchūna kāhī | maga bhinnābhinna āna nāhī | so’haṅbodhe tayāchyā ṭhāyī | ananya hoya || Jñāne.18.1397 || [Sharaṇaṁ vraja] Pai āpaleni bhedeṁviṇa | māĵhe jāṇije je ekapaṇa | tayāchi nāṁva sharaṇa | maĵa yeṇe gā || Jñāne.18.1398 || Jaise ghaṭācheni nāshe | gaganī gagana praveshe | maĵa sharaṇa yeṇe taise | aikya karī || Jñāne.18.1399 || Suvarṇamaṇi sonayā | ye kalloḷa jaisā pāṇiyā | taisā maĵa dhanaṅjayā | sharaṇa ye tū || Jñāne.18.1400 || [Ahaṁ(n) twā sarvapāpebhyaḥ] Vāṅchūni sāgarāchyā poṭī | vaḍavānaḷa sharaṇa ālā kirīṭī | ĵāḷū na ṭake tayā goṭhī | vāḷūni de pā || Jñāne.18.1401 || Majahī sharaṇa righije | āṇi jīvatweṅchi asije | dhik bolī yiyā na laje | prajñā kevī || Jñāne.18.1402 || Agā prākrutāhī rāyā | āṅgī paḍe je dhanaṅjayā | te dāsiruṅhi kī tayā- | samāna hoya || Jñāne.18.1403 || Mā mī vishweshwara bheṭe | āṇi jīvagraṅthī na suṭe | he bola nako vokhaṭe | kānī lāū || Jñāne.18.1404 || Mhaṇauni mī hoūni māte | sevaṇe āhe āyite | taise karī hātā yete | jñāne yeṇe || Jñāne.18.1405 || Maga tākauniyā kāḍhile | loṇī māghaute tākī ghātale | pari na ghepechi kāhī kele | teṇe jevī || Jñāne.18.1406 || Taise adwayatwe maĵa | sharaṇa righāliyā tuĵa | dharmādharma he sahaja | lāgatīla nā || Jñāne.18.1407 || Loha ubhe khāya mātī | te parisāchiye saṅgatī | sone jālayā puḍhatī | na shivije maḷe || Jñāne.18.1408 || He aso kāṣhṭhāpāsonī | mathūni ghetalayā vahnī | maga kāṣhṭheṅhī koṅḍonī | na ṭake jaisā || Jñāne.18.1409 || Arjunā kāya dinakara | dekhata āhe āṅdhāra | kī prabodhī hoya gochara | swapnabhrama || Jñāne.18.1410 || Taise majasī yekavaṭaleyā | mī sarvarūpa vāṅchūniyā | āna kāhī urāvayā | kāraṇa ase || Jñāne.18.1411 || [Mokṣhayiṣhyāmi] Mhaṇauni tayāche kāhī | chiṅtī nā āpulyā ṭhāī | tuĵhe pāpapuṇya pāhī | mīchi hoīna || Jñāne.18.1412 || Tetha sarvabaṅdhalakṣhaṇe | pāpe urāve dujepaṇe | te mājhyā bodhī vāyāṇe | hoūni jāīla || Jñāne.18.1413 || Jaḷī paḍiliyā lavaṇā | sarvahī jaḷa hoya vichakṣhaṇā | tuĵa mī ananyasharaṇā | hoīna taisā || Jñāne.18.1414 || Yetuleni apaisayā | suṭalāchi āhāsi dhanaṅjayā | [mā shuchaḥ] gheī maĵa prakāshoniyā | soḍavīna tūte || Jñāne.18.1415 || Yākāraṇe puḍhatī | he ādhī na vāhe chittī | maĵa ekāsi ye sumatī | ĵāṇoni sharaṇa || Jñāne.18.1416 || Aise sarvarūparūpase | sarvadruṣhṭiḍoḷase | sarvadeshanivāse | bolile ShreeKriṣhṇe || Jñāne.18.1417 || [‘swānubhavasukhoktayaḥ’] Maga sāṁvaḷā sakaṅkaṇa | bāhu pasaroni dakṣhiṇa | āliṅgilā swasharaṇa | bhaktarāja to || Jñāne.18.1418 || Na pavatā jayāte | kākhe sūni buddhīte | bolaṇe māgaute | vosarale || Jñāne.18.1419 || Aise je kāhī yeka | bolā buddhīsihī aṭaka | te dyāvayā miṣha | kheṅvāche kele || Jñāne.18.1420 || Hrudayā hrudaya yeka ĵāle | ye hrudayīṅche te hrudayī ghātale | dwaita na moḍitā kele | āpaṇāaise Arjunā || Jñāne.18.1421 || Dīpe dīpa lāvilā | taisā pariṣhwaṅga to jālā | dwaita na moḍitā kelā | āpaṇape Pārth || Jñāne.18.1422 || Tevhā sukhāchā maga tayā | pūra ālā ĵo dhanaṅjayā | tetha vāḍa tarhī buḍoniyā | ṭhelā deva || Jñāne.18.1423 || Siṅdhu siṅdhute pāvo jāye | te pāvaṇe ṭhāke duṇā hoye | varī rige puravaṇiye | ākāshahī || Jñāne.18.1424 || Taise tayā doghāṅche miḷaṇe | doghā nāvare ĵāṇāve kavaṇe | kiṁbahunā Shreenārāyaṇe | vishwa koṅdale || Jñāne.18.1425 || [Gītāmāhātmyam] [‘gītāyāḥ(hā) garbhe trikāṇḍotpattiṁ vyākaroti’] eva vedāchee mūḷasūtra | sarvādhikāraikapavitra | ShreeKriṣhṇe Gītāshāstra | prakaṭa kele || Jñāne.18.1426 || Tetha Gītā mūḷa vedā | aise kevi pā āle bodhā | he mhaṇāla tarī prasiddhā | upapatti sāṅgo || Jñāne.18.1427 || Tarī jayāchyā niḥshwāsī | janma ĵhāle vedarāshī | to satyapratijña paijesī | bolilā swamukhe || Jñāne.18.1428 || Mhaṇauni vedā mūḷabhūta | Gītā mhaṇo he hoya uchita | āṇikahī yekī yetha | upapatti ase || Jñāne.18.1429 || Je na nashata swarūpe | jayāĉhā vistāra jetha lape | te tayāche mhaṇipe | bīja jagī || Jñāne.18.1430 || Tari kāṅḍatrayātmaka | shabdarāshī asheṣha | gītemāji ase rukha | bījī jaisā || Jñāne.18.1431 || Mhaṇauni vedāṅche bīja | Shreegītā hoya he maĵa | game āṇi sahaja | disatahī āhe || Jñāne.18.1432 || Je vedāṅche tinhī bhāga | gīte umaṭale asatī chāṅga | bhūṣhaṇaratnī sarvāṅga | shobhale jaise || Jñāne.18.1433 || Tiyeṅchi karmādike tinhī | kāṅḍe koṇakoṇe sthānī | gīte āhāti te nayanī | dākhaū āika || Jñāne.18.1434 || [‘gītāshāstrotpattyādiprastāvanā’] Tari pahilā ĵo adhyāva | to shāstra-pravruttiprastāva | dwitīyī sāṅkhyasadbhāva | praKāshilā || Jñāne.18.1435 || Mokṣhadānī swataṅtra | jñānapradhāna he shāstra | yetulāle dujī sūtra | ubhārile || Jñāne.18.1436 || [‘karmakāṇḍaṁ’] Maga ajñāne bāṅdhaleyā | mokṣhapadī baisāvayā | sādhanāraṅbha to trutīyā- | dhyāyī bolilā || Jñāne.18.1437 || Je dehābhimānabaṅdhe | sāṅḍūni kāmyaniṣhiddhe | vihita pari apramāde | anuṣhṭhāve || Jñāne.18.1438 || Aiseni sadbhāve karma karāve | hā tijā adhyāyī deve | nirṇaya kelā te ĵāṇāve | karmakāṅḍa yetha || Jñāne.18.1439 || [‘upāsanākāṇḍaṁ’] Āṇi techi nityādika | ajñānāche āvashyaka | ācharatā mochaka | keṁvī hoya pā || Jñāne.18.1440 || Aisī apekṣhā jāliyā | baddha mumukṣhute āliyā | deve brahmārpaṇatwe kriyā | sāṅgītalī || Jñāne.18.1441 || Je deha vāchā mānase | vihita nipaje je jaise | te eka īshwaroddeshe | kīje mhaṇītale || Jñāne.18.1442 || Hechi īshwarī karmayoge | bhajanakathanāche khāge | ādarile sheṣhabhāge | chaturthācheni || Jñāne.18.1443 || Te vishwarūpa akarāvā | adhyāya saṅpe ĵava aghavā | tava karme īsha bhajāvā | he je bolile || Jñāne.18.1444 || Te aṣhṭādhyāyī ughaḍa | ĵāṇa yethe devatākāṅḍa | shāstra sāṅgatase āḍa | moḍūni bole || Jñāne.18.1445 || [‘jñānakāṇḍaṁ’] Āṇi teṇechi īshaprasāde | Shreegurusaṁpradāyalabdhe | sācha jñāna udbodhe | kovaḷe je || Jñāne.18.1446 || Te adweṣhṭādiprabhrutikī | athavā amānitwādikī | vāḍhavije mhaṇauni lekhī | bārāvā gaṇū || Jñāne.18.1447 || To bārāvā adhyāya ādi | āṇi paṅdharāvā avadhi | jñānaphaḷapākasiddhi | nirūpaṇāsī || Jñāne.18.1448 || Mhaṇauni chahuṁhī iṁhī | ūrdhwamūḷāṅtī adhyāyī | jñānakāṅḍa ye ṭhāyī | nirūpije || Jñāne.18.1449 || Eva kāṅḍatrayarūpiṇī | shrutīcha he koḍisavāṇī | Gītāpadyaratnāchī leṇī | leyilī āhe || Jñāne.18.1450 || He aso kāṅḍatrayātmaka | shruti mokṣharūpa phaḷa yeka | bobhāve je āvashyaka | ṭhākāve mhaṇauni || Jñāne.18.1451 || [‘ṣhoḍashādyadhyāyatrayakāraṇaṁ(n) darshayati’] Tayācheni sādhana jñāneṁsī | vaira karī ĵo pratidivashī | to ajñānavarga ṣhoḍashī | pratipādije || Jñāne.18.1452 || Tochi shāstrāchā boḷāvā | ghevoni vairī jiṇāvā | hā niropa to satarāvā | adhyāya yetha || Jñāne.18.1453 || Aisā prathamālāgonī | satarāvā lāṇī karūnī | ātmaniḥshwāsa vivarūni | dāvilā deve || Jñāne.18.1454 || Tayā arthajātā asheṣhā | kelā tātparyāĉhā āvāṅkā | to hā aṭharāvā dekhā | kalashādhyāya || Jñāne.18.1455 || Eva sakaḷa sāṅkhyasiṅdhu | ShreeBhagawadgītāprabaṅdhu | hā audārye āgaḷā vedu | mūrta ĵāṇa || Jñāne.18.1456 || Veda saṁpanna hoya ṭhāī | pari krupaṇa aisā āna nāhī | je kānī lāgalā tihī | varṇāṅchyāchī || Jñāne.18.1457 || Yerā bhavavyathā ṭheliyā | strīshūdrādikā prāṇiyā | anavasara māṅḍūniyā | rāhilā āhe || Jñāne.18.1458 || Tarī maĵa pāhatā te māgīla uṇe | pheḍāvayā Gītāpaṇe | veda veṭhalā bhalateṇe | sevya hoāvayā || Jñāne.18.1459 || Nā he arthe rigoni manī | shravaṇe lāgoni kānī | japamiṣhe vadanī | vasoniyā || Jñāne.18.1460 || Ye gītechā pāṭha ĵo ĵāṇe | tayācheni sāṅgātīpaṇe | Gītā lihoni vāhaṇe | pustakamiṣhe || Jñāne.18.1461 || Aisaisā mīsakaṭā | saṅsārāchā chohaṭā | gavādi ghālīta chokhaṭā | mokṣhasukhāchī || Jñāne.18.1462 || Pari āKāshī vasāvayā | pruthvīvarī baisāvayā | ravidīptī rāhāṭāvayā | āvāra nabha || Jñāne.18.1463 || Tevi uttama adhama aise | sevitā kavaṇāteṅhī na puse | kaivalyadāne sarise | nivavīta jagā || Jñāne.18.1464 || Yālāgi māgilī kuṭī | bhyālā veda gītechyā poṭī | rigālā ātā gomaṭī | kīrti pātalā || Jñāne.18.1465 || Mhaṇauni vedāchī susevyatā | te he mūrta ĵāṇa Shreegītā | ShreeKriṣhṇe Paṅḍusutā | upadeshilī || Jñāne.18.1466 || Pari vatsācheni vorase | dubhate hoya gharoddeshe | ĵāle Pāṅḍavācheni miṣhe | jagaduddharaṇa || Jñāne.18.1467 || Chātakāchiye kaṇave | megha pāṇiyesi dhāṁve | tetha charāchara āghave | nivāle jevī || Jñāne.18.1468 || Kā ananyagatīkamaḷā- | lāgī sūrya ye veḷoveḷā | kī sukhiyā hoije ḍoḷā | tribhuvanīṅchā || Jñāne.18.1469 || Taise Arjunācheni vyāĵe | Gītā prakāshūni Shreerāje | saṅsārāyevaḍhe thora ojhe | pheḍile jagāche || Jñāne.18.1470 || Sarvashāstraratnadīptī | ujaḷitā hā trijagatī | sūrya navhe lakṣhmīpatī- | vaktrāKāshīṅchā || Jñāne.18.1471 || Bāpa kuḷa te pavitra | jethiṅchā Pārth yā jñānā pātra | jeṇe Gītā kele swataṅtra | āvāra jagā || Jñāne.18.1472 || [Chūrṇikā] He aso maga teṇe | sadgurushrīKriṣhṇe | Pārthāĉhe misaḷaṇe | āṇile dwaitā || Jñāne.18.1473 || Pāṭhī mhaṇatase Pāṅḍavā | shāstra he mānale kī jīvā | tetha yerū mhaṇe devā | āpuliyā krupā || Jñāne.18.1474 || Tari nidhāna ĵoḍāvayā | bhāgya ghaḍe gā dhanaṅjayā | pari ĵoḍile bhogāvayā | vipāye hoya || Jñāne.18.1475 || Pai kṣhīrasāgarāyevaḍhe | avirajī dudhāche bhāṅḍe | surā asurā kevaḍhe | mathitā ĵāle || Jñāne.18.1476 || Te sāhasahī phaḷā āle | je amrutahī ḍoḷā dekhile | pari varichila chukale | jatanene || Jñāne.18.1477 || Tetha amaratwā vogarile | te maraṇāchilāgī ĵāle | bhogo neṇatā ĵoḍale | aise āhe || Jñāne.18.1478 || Nahuṣha swargādhipati jālā | parī rāhāṭī bhāṁbāvalā | to bhujaṅgatwa pāvalā | neṇasī kāyī || Jñāne.18.1479 || Mhaṇauni bahuta puṇya tuvā | kele teṇe dhanaṅjayā | āji shāstrarājā iyā | jālāsi viṣhaya || Jñāne.18.1480 || Tari yayāchi shāstrāchenī | saṁpradāye pāṅghuraunī | shāstrārtha hā nikenī | anuṣhṭhī ho || Jñāne.18.1481 || Yerhavī amrutamathanā- | sārikhe hoīla Arjunā | jari righasī anuṣhṭhānā | saṁpradāyeṁvīṇa || Jñāne.18.1482 | Gāya dhaḍa ĵoḍe gomaṭī | te taiṅchi paya de kirīṭī | jai jāṇije hātavaṭī | sāṅjavaṇīchī || Jñāne.18.1483 || Taisā Shreeguru prasanna hoye | shiṣhya vidyāhī kīra lāhe | pari te phaḷe saṁpradāye | upāsiliyā || Jñāne.18.1484 || Mhaṇauni shāstrī ĵo iye | uchita saṁpradāya āhe | to aika ātā bahuve | ādaresī || Jñāne.18.1485 ||</p>
<p>Ida te nātapaskāya nābhaktāya kadāchana | na chāshushrūṣhave vāchya na cha mā yo’bhyasūyati || Bha.Gī.18.67 ||</p>
<p>[Idaṁ(n) te] Tari tuvā he je Pārthā | Gītāshāstra lādhale āsthā | [nātapaskāya] te tapohīnā sarvathā | [na] sāṅgāve nā ho || Jñāne.18.1486 || [Nābhaktāya] Athavā tāpasahī jālā | pari gurubhaktī ĵo ḍhilā | to vedī aṅtyaja vāḷilā | taisā vāḷī || Jñāne.18.1487 || Nā tari puroḍāshu jaisā | na ghāpe vruddha tarī vāyasā | Gītā nedī taisī tāpasā | gurubhaktihīnā || Jñāne.18.1488 || [Na chāshushrūṣhave vāchyaṁ] Kā tapahī ĵoḍe dehī | bhaje gurudevāṅchyā ṭhāī | pari ākarṇanī nāhī | ĉhāḍa ĵarī || Jñāne.18.1489 || Tari māgīla dohī āṅgī | uttama hoya kīra jagī | pari yā shravaṇālāgī | yogya nohe || Jñāne.18.1490 || Muktāphaḷa bhalataise | ho pari mukha nase | tava guṇa praveshe | tetha kāyī || Jñāne.18.1491 || Sāgara gaṁbhīra hoye | he koṇa nā mhaṇata āhe | pari vruṣhṭī vāyā jāye | jālī tetha || Jñāne.18.1492 || Dhāliyā divyānna suvāve | maga je vāyā dhāḍāve | te ārtī kā na karāve | udārapaṇa || Jñāne.18.1493 || [Kadāchana] Mhaṇauni yogya bhalataise | hota parī ĉhāḍa nase | tari ĵhaṇe vānivase | desī he tayā || Jñāne.18.1494 || Rūpāchā suĵāṇa ḍoḷā | voḍavū ye kāyi parimaḷā | jetha je māne te phaḷā | tethachi ye gā || Jñāne.18.1495 || Mhaṇauni tapī bhakti | pāhāve te Subhadrāpatī | pari shāstrashravaṇī anāsakti | vāḷāvechi te || Jñāne.18.1496 || [Na cha māṁ yo’bhyasūyati] Nā tarī tapabhakti | hoūni shravaṇī ārti | āthī aisī hī āyatī | dekhasī ĵarī || Jñāne.18.1497 || Tarī Gītāshāstranirmitā | ĵo mī sakaḷalokashāstā | tayā māte sāmānyatā | bolela ĵo || Jñāne.18.1498 || Mājhyā sajjaneṁsi māte | paishunyācheni āvhāte | yeka āhātī tayāte | yogya na mhaṇa || Jñāne.18.1499 || Tayāṅchī yera āghavī | sāmagrī aisī jāṇāvī | dīpeṅvīṇa ṭhāṇadivī | rātrīchī jaisī || Jñāne.18.1500 || Aṅga gore āṇi taruṇe | vari leyile āhe leṇe | pari yekaleni prāṇe | sāṅḍile jevī || Jñāne.18.1501 || Sonayāche suṅdara | nirvāḷile hoya ghara | pari sarpāṅganā dwāra | ruṅdhale āhe || Jñāne.18.1502 || Nipaje divyānna chokhaṭa | pari mājī kāḷakūṭa | aso maitrī kapaṭa- | garbhiṇī jaisī || Jñāne.18.1503 || Taisī tapabhaktimedhā | tayāchī ĵāṇa prabuddhā | ĵo mājhayāṅchī kā niṅdā | mājhīchi karī || Jñāne.18.1504 || Yākāraṇe dhanaṅjayā | to bhakta medhāvī tapiyā | tari nako bāpā iyā | shāstrā ātaḷo devo || Jñāne.18.1505 || Kāya bahu bolo niṅdakā | yogya sraṣhṭayāhīsārikhā | Gītā he kavatikā- | lāgīṅhī nedī || Jñāne.18.1506 || [Chūrṇikā] Mhaṇauni tapāchā dhanurdharā | taḷī dāṭoni gāḍorā | vari gurubhaktīchā purā | prāsāda ĵo jālā || Jñāne.18.1507 || Āṇi shravaṇechchhechā puḍhā | dāravaṅṭā sadā ughaḍā | varī kalasha chokhaḍā | aniṅdāratnāṅchā || Jñāne.18.1508 ||</p>
<p>Ya idaṁ paramaṁ(ṅ) guhyaṁ madbhakteṣhwabhidhāsyati | bhaktiṁ mayi parāṁ(ṅ) krutwā māmevaiṣhyatyasaṁshayaḥ || Bha.Gī.18.68 ||</p>
<p>[Ya idaṁ paramaṁ(ṅ) guhyaṁ] Aishā bhaktālayī chokhaṭī | Gītāratneshwara hā pratiṣhṭhī | maga mājhiyā saṁvasāṭī | tukasī jagī || Jñāne.18.1509 || Kā je ekākṣharapaṇeṁsī | trimātrakechiye kushī | praṇava hotā garbhavāsī | sāṅkaḍalā || Jñāne.18.1510 || To gītechiyā bāhaḷī | vedabīja gele pālhāḷī | kī gāyatrī phulī phaḷī | shlokāṅchyā ālī || Jñāne.18.1511 || Te he maṅtrarahasya Gītā | meḷavī ĵo mājhiyā bhaktā | ananyajīvanā mātā | bāḷakā jaisī || Jñāne.18.1512 || [Madbhakteṣhwabhidhāsyati] Taisī bhaktā gītesī | bheṭī karī ĵo ādaresī | to [māmevaiṣhyatyasaṁshayaḥ] dehāpāṭhī majasī | yekachi hoya || Jñāne.18.1513 ||</p>
<p>Na cha tasmānmanuṣhyeṣhu kashchinme priyakruttamaḥ | bhavitā na cha me tasmādanyaḥ(ph) priyataro bhuvi || Bha.Gī.18.69 ||</p>
<p>[Tasmāt] Āṇi dehācheṁhī leṇe | leūni vegaḷepaṇe | ase tava jīve prāṇe | tochi paḍhiye || Jñāne.18.1514 || [Manuṣhyeṣhu] Jñāniyā karmaṭhā tāpasā | yayā khuṇechiyā māṇusāṁ- | māji to eka gā jaisā | paḍhiye maĵa || Jñāne.18.1515 || [Na cha] Taisā bhūtaḷī āghavā | āna na dekhe Pāṅḍavā | ĵo Gītā sāṅge meḷāvā | bhaktajanāṅchā || Jñāne.18.1516 || [Bhaktiṁ mayi parāṁ(ṅ) krutwā iti pūrvashlokasthaṁ padaṁ] Maĵa īshwarācheni lobhe | he Gītā paḍhatā akṣhobhe | ĵo maṅḍana hoya sabhe | saṅtāṅchiye || Jñāne.18.1517 || Navapallavī romāṅchita | maṅdāniḷe kāṁpavita | āmodajaḷe vosaṅḍata | phulāṅche ḍoḷe || Jñāne.18.1518 || Kokiḷā kalaravācheni miṣhe | sadgada bolavita jaise | vasaṅta kā praveshe | madbhaktaārāmī || Jñāne.18.1519 || Kā janmāche phaḷa chakorā | hota jai chaṅdra ye aṁbarā | nā nā navaghana mayūrā | vo deta pāve || Jñāne.18.1520 || [Kashchinme priyakruttamaḥ] Taisā sajjanāṅchyā meḷāpī | Gītāpadyaratnī umapī | varṣhe ĵo mājhyā rūpī | hetu ṭheūni || Jñāne.18.1521 || [Bhaviteti] Maga tayācheni pāḍe | paḍhiyaṅte majaphuḍe | nāhīṅchi gā māgeṁphuḍe | nyāhāḷitā || Jñāne.18.1522 || [Chūrṇikā] Arjunā hā ṭhāyavarī | mī tayāte sūye jivhārī | ĵo Gītārthāche karī | paraguṇe saṅtā || Jñāne.18.1523 ||</p>
<p>Adhyeṣhyate cha ya imaṁ(n) dharmyaṁ saṁvādamāvayoḥ | jñānayajñena tenāhamiṣhṭaḥ(s) syāmiti me matiḥ(hi) || Bha.Gī.18.70 ||</p>
<p>[Adhyeṣhyate iti] Pai mājhiyā tujhiyā miḷaṇī | vāḍhīnalī je he kāhāṇī | mokṣhadharma kā jiṇī | ālāse jethe || Jñāne.18.1524 || To hā sakaḷārthaprada | āmhā doghāṅchā saṁvāda | na karitā padabheda | pāṭhechi ĵo paḍhe || Jñāne.18.1525 || [Jñānayajñeneti] Teṇe jñānānaḷī pradīptī | mūḷa avidyechiyā āhutī | toṣhavilā hoya sumatī | paramātmā mī || Jñāne.18.1526 || Gheūni Gītārtha ugāṇā | jñāniye je vichakṣhaṇā | ṭhākitī te gāṇāvāṇā | gītechā to lāhe || Jñāne.18.1527 || Gītāpāṭhakāsi ase | phaḷa arthajñāchi-sarise | Gītā māuliye kī nase | ĵāṇe tānhe || Jñāne.18.1528 ||</p>
<p>Shraddhāvānanasūyashcha shrruṇuyādapi yo naraḥ | so’pi muktaḥ(sh) shubhāँllokānprāpnuyātpuṇyakarmaṇām || Bha.Gī.18.71 ||</p>
<p>[Shraddhāvānanasūyashcha] Āṇi sarvamārgī niṅdā | sāṅḍūni āsthā pai shuddhā | Gītāshravaṇī shraddhā | ubhārī ĵo || Jñāne.18.1529 || [Shrruṇuyādapi yo naraḥ] Tayāchyā shravaṇapuṭī | gītechī akṣhare ĵava paiṭhī | hotī nā tava uṭhāuṭhī | paḷechi pāpa || Jñāne.18.1530 || [Puṇyakarmaṇāṁ] Aṭavīyemājī jaisā | vahni righatā sahasā | laṅghitī kā dishā | vanauke tiye || Jñāne.18.1531 || Kā udayāchaḷakuḷī | jhaḷakatā aṁshumāḷī | timire aṅtarāḷī | hārapatī || Jñāne.18.1532 || Taisā kānāchyā mahādwārī | Gītā gajara jetha karī | tetha sruṣhṭīchiye ādivarī | ĵāyachi pāpa || Jñāne.18.1533 || Aisī janmavallī dhuvaṭa | hoya puṇyarūpa chokhaṭa | yāhīvarī achāṭa | lāhe phaḷa || Jñāne.18.1534 || Je iye gītechī akṣhare | jetulī kā Karṇadwāre | righatī tetule hotī pure | ashwamedha kī || Jñāne.18.1535 || Mhaṇauni shravaṇe pāpe jātī | [shubhāँllokānprāpnuyāt] āṇi dharma dharī unnatī | teṇe swargarājya saṁpattī | lāhechi shekhī || Jñāne.18.1536 || [So’pi muktaḥ] To pai maĵa yāvayālāgī | pahile peṇe karī swargī | maga āvaḍe tava bhogī | pāṭhī majachi miḷe || Jñāne.18.1537 || [Ayaṁ bhāvaḥ] Aisī Gītā dhanaṅjayā | aikatayā āṇi paḍhatayā | phaḷe mahānaṅde miyā | bahu kāya bolo || Jñāne.18.1538 || [Chūrṇikā] Yākāraṇe he aso | pari jayālāgī shāstrātiso | kelā te tava tuĵa puso | kāĵa tuĵhe || Jñāne.18.1539 ||</p>
<p>Kachchidetachchhrutaṁ Pārth twayaikāgreṇa chetasā | kachchidajñānasammohaḥ(ph) pranaṣhṭaste Dhanañjaya || Bha.Gī.18.72 ||</p>
<p>[Kachchidetachchhrutaṁ Pārtheti] Tari sāṅga pā Pāṅḍavā | hā shāstrasiddhāṅta āghavā | tuĵa ekachitte phāvā | gelā āhe || Jñāne.18.1540 || Āmhī jaise jayā rītī | ugāṇile kānāṅchyā hātī | yerī taiseṅchi tujhyā chittī | paiṭhe kele kī || Jñāne.18.1541 || Athavā māĵhārī | gele sāṅḍīvikhurī | kiṁvā upekṣhevarī | vāḷūni sāṅḍile || Jñāne.18.1542 || Jaise āmhī sāṅgītale | taiseṅchi hrudayī phāvale | tarī sāṅga pā vahile | pusena te mī || Jñāne.18.1543 || [Kachchidajñānasammoha iti] Tarī swājñānajanite | māgile mohe tūte | bhulavile to yethe | ase kī nāhī || Jñāne.18.1544 || He bahu puso kāī | sāṅge tū āpulyā ṭhāī | karmākarma kāhī | dekhatāsī || Jñāne.18.1545 || [Ayaṁ bhāvaḥ] Pārth swānaṅdaikarase | virela aisā bhedadashe | āṇilā yeṇe miṣhe | prashnācheni || Jñāne.18.1546 || Pūrṇabrahma jālā Pārth | tarī puḍhīla sādhāvayā kāryārtha | maryādā ShreeKriṣhṇanātha | ullaṅgho nedī || Jñāne.18.1547 || Yerhavī āpale karaṇe | sarvajña kāya to neṇe | pari kele pusaṇe | yāchilāgī || Jñāne.18.1548 || Eva karoniyā prashna | nasatechi Arjunapaṇa | āṇūniyā ĵāle pūrṇapaṇa | te bolavī swaye || Jñāne.18.1549 || [Chūrṇikā] Maga kṣhīrābdhīte sāṅḍita | gaganī puṅja maṅḍita | nivaḍe jaisā na nivaḍita | pūrṇachaṅdra || Jñāne.18.1550 || Taisā brahma mī he visare | tetha jagachi brahmatwe bhare | heṁhī sāṅḍī tarī vire | brahmapaṇahī || Jñāne.18.1551 || Aisā moḍata māṅḍata brahme | to duḥkhe dehāchiye sīme | mī Arjun yeṇe nāme | ubhā ṭhelā || Jñāne.18.1552 || Maga kāṅpatā karataḷī | daḍapūni romāvaḷī | pulaku swedajaḷī | jiraūniyā || Jñāne.18.1553 || Prāṇakṣhobhe ḍolatayā | āṅgā āṅgachi ṭeṅkayā- | sūni staṅbha chāḷayā | bhulauniyā || Jñāne.18.1554 || Netrayuguḷācheni vote | ānaṅdāmrutāche bharite | vosaṅḍata te māgute | kāḍhūniyā || Jñāne.18.1555 || Vividhā autsukyāṅchī dāṭī | chīpa dāṭata hotī kaṅṭhī | te karūniyā paiṭhī | hrudayāmājī || Jñāne.18.1556 || Vācheche vituḷaṇe | sāṁvarūni prāṇe | akramāche shwasaṇe | ṭheūni ṭhāyī || Jñāne.18.1557 ||</p>
<p>Arjuna uvācha - Naṣhṭo mohaḥ(s) smrutirlabdhā twatprasādānmayāchyuta | sthito’smi gatasandehaḥ(kh) kariṣhye vachanaṁ(n) tava || Bha.Gī.18.73 ||</p>
<p>[Naṣhṭo mohaḥ] Maga Arjun mhaṇe kāya devo | pusatāti āvaḍe moho | tarī to sakuṭuṅba gelā jī ṭhāvo | gheūni āpalā || Jñāne.18.1558 || Pāsī yeūni dinakare | ḍoḷayāte āṅdhāre | pusije he kāyi sare | koṇe gāṁvī || Jñāne.18.1559 || Taisā tū ShreeKriṣhṇarāyā | āmuchiyā ḍoḷayā | gochara hechi kāyisayā | na pure tava || Jñāne.18.1560 || Vari lobhe māyepāsūni | te sāṅgasī toṅḍa bharūni | je kāyīsenihī karūni | jāṇū naye || Jñāne.18.1561 || Ātā moha ase kī nāhī | he aise jī pusasī kāī | krutakrutya jāhalo pāhī | tuĵhepaṇe || Jñāne.18.1562 || Guṅtalo hoto Arjunaguṇe | to mukta jhālo tuĵhepaṇe | ātā pusaṇe sāṅgaṇe | donhī nāhī || Jñāne.18.1563 || [Twatprasādānmayāchyuta] Mī tuĵheni prasāde | lādhaleni ātmabodhe | mohāche tayā kāṅde | nedīcha uro || Jñāne.18.1564 || [Smrutirlabdhā] Ātā karaṇe kā na karaṇe | he jeṇe uṭhī dujepaṇe | te tūṅvāṅchūni neṇe | sarvatra gā || Jñāne.18.1565 || [Sthito’smi gatasandehaḥ] Yeviṣhayī mājhyā ṭhāyī | saṅdehāche nurechi kāhī | trishuddhī karma jetha nāhī | te mī jālo || Jñāne.18.1566 || Tuĵheni maĵa mī pāvonī | kartavya nele nipaṭūni | [kariṣhye vachanaṁ(n) tava] pari ājñā tujhīvāṅchonī | āna nāhī prabho || Jñāne.18.1567 || Kā je drushya drushyāte nāshī | je duje dwaitāte grasī | je eka pari sarvadeshī | vasavī sadā || Jñāne.18.1568 || Jayāĉheni saṁbaṅdhe baṅdha phiṭe | jayāchiyā āshā āsa tuṭe | je bheṭalayā sarva bheṭe | āpaṇapāṅchi || Jñāne.18.1569 || Te tū guruliṅga jī māĵhe | je yekalepaṇīṅche viraje | jayālāgī volāṅḍije | adwaitabodha || Jñāne.18.1570 || Āpaṇachi hoūni brahma | sārije krutyākrutyāche kāma | maga kīje kā niḥsīma | sevā jayāchī || Jñāne.18.1571 || Gaṅgā siṅdhu sevū gelī | pāvatāṅchi samudra jālī | tevī bhaktā sela didhalī | nijapadāchī || Jñāne.18.1572 || To tū mājhā jī nirupachārū | ShreeKriṣhṇā sevya sadgurū | mā brahmatechā upakārū | hāchi mānī || Jñāne.18.1573 || Je maĵa tumhā āḍa | hote bhedāche kavāḍa | te pheḍoni kele goḍa | sevāsukha || Jñāne.18.1574 || Tarī ātā tujhī ājñā | sakaḷa devādhidevarājñā | karīna deyī anujñā | bhalatiyeviṣhayī || Jñāne.18.1575 || [Ayaṁ bhāvaḥ] Yayā Arjunāchiyā bolā | deva nāche sukhe bhulalā | mhaṇe vishwaphaḷā jālā | phaḷa hā maĵa || Jñāne.18.1576 || Uṇeni umachalā sudhākara | dekhunī āpalā kumara | maryādā kṣhīrasāgara | visarechinā || Jñāne.18.1577 || [Chūrṇikā] Aise saṁvādāchā bahulā | lagna doghāṅchiyā āṅtulā | lāgale dekhoni jālā | nirbhara Saṅjay || Jñāne.18.1578 || Teṇe mhaṇatase Saṅjayo | bāpa krupānidhī rāvo | to āpulā manobhāvo | Arjuneṅsī kelā || Jñāne.18.1579 || Teṇe uchaṁbaḷalepaṇe | Saṅjay Dhrutarāṣhtrāte mhaṇe | jī kaise bādarāyaṇe | rakṣhilo doghe || Jñāne.18.1580 || Āji tumate avadhārā | nāhī charmachakṣhuhī saṁsārā | kī jñānadruṣhṭī vyavahārā | āṇileti || Jñāne.18.1581 || Āṇi rathīṅchiye rāhāṭī | gheī ĵo ghoḍeyāsāṭhī | tayā āmhā yā goṣhṭī | gocharā hotī || Jñāne.18.1582 || Varī juṅjhāche nirvāṇa | māṅḍale ase dāruṇa | dohī hārī āpaṇa | hārapije jaise || Jñāne.18.1583 || Yevaḍhā jiye sāṅkaḍā | kaisā anugraho pai gāḍhā | je brahmānaṅda ughaḍā | bhogavītase || Jñāne.18.1584 || Aise Saṅjay bolilā | pari na drave yeru ugalā | chaṅdrakiraṇī shivatalā | pāṣhāṇa jaisā || Jñāne.18.1585 || He dekhoni tayāchī dashā | maga karīchinā sarisā | pari sukhe jālā pisā | bolatase || Jñāne.18.1586 || Bhulavilā harṣhavege | mhaṇauni Dhrutarāṣhtrā sāṅge | yerhavī navhe tayāĵoge | he kīra ĵāṇe || Jñāne.18.1587 ||</p>
<p>Sañjay uvācha - Ityahaṁ vāsudevasya Pārthasya cha mahātmanaḥ | saṁvādamimamashrauṣhamadbhutaṁ romaharṣhaṇam || Bha.Gī.18.74 ||</p>
<p>[Iti] Maga mhaṇe pai kururājā | aisā bhrātruputra to tujhā | bolilā te adhokṣhajā | goḍa ĵāle || Jñāne.18.1588 || [Mahātmanaḥ iti KriṣhṇaPārthayorvisheṣhaṇaṁ] Agā pūrvāpara sāgara | yayā nāmāsīchi sināra | yera āghave te nīra | eka jaise || Jñāne.18.1589 || Taisā ShreeKriṣhṇa Pārth aise | he āṅgāchipāsī dise | maga saṅvādī jī nase | kāṁhīṅchi bheda || Jñāne.18.1590 || Pai darpaṇāhūni chokhe | donhī hotī sanmukhe | tetha yerī yera dekhe | āpaṇape jaise || Jñāne.18.1591 || [Saṁvādaṁ] Taisā deveṁsī Paṅḍusuta | āpaṇape devī dekhata | Pāṅḍaveṅsī dekhe anaṅta | āpaṇape Pārthī || Jñāne.18.1592 || Deva devā bhaktālāgī | jiye vivara dekhe āṅgī | yeru tiyechihī bhāgī | donhī dekhe || Jñāne.18.1593 || Āṇika kāhīṅchi nāhī | mhaṇauni karitī kāī | doghe yekapaṇe pāhī | nāṅdatātī || Jñāne.18.1594 || Ātā bheda ĵarī moḍe | tarī prashnottara kā ghaḍe | nā bhedachi tari ĵoḍe | saṁvādasukha kā || Jñāne.18.1595 || Aise bolatā dujepaṇe | saṅvādī dwaita giḷaṇe | [imamashrauṣha] te aikile bolaṇe | doghāṅche miyā || Jñāne.18.1596 || Uṭūni donhī ārase | voḍaviliyā sarise | koṇa koṇā pāhātase | kalpāve pā || Jñāne.18.1597 || Kā dīpāsanmukha | ṭheviliyā dīpaka | koṇa koṇā arthika | koṇa ĵāṇe || Jñāne.18.1598 || Nā nā arkāpuḍhe arka | udayaliyā āṇika | koṇa mhaṇe prakāshaka | prakāshya kavaṇa || Jñāne.18.1599 || [Adbhutaṁ] He nirdhārū jātā phuḍe | nirdhārāsi ṭhaka paḍe | te doghe ĵāle yevaḍhe | saṁvāde sarise || Jñāne.18.1600 || [Ahaṁ] Jī miḷatā donhī udakeṁ- | māji lavaṇa vāru ṭhāke | kī tayāsīhī nimikhe | techi hoya || Jñāne.18.1601 || Taise ShreeKriṣhṇa Arjun donhī | saṁvādale te manī | dharitā majahī vānī | techi hotase || Jñāne.18.1602 || Aise mhaṇe nā moṭake | tava hironi sāttwike | āṭhava nelā neṇo ke | Saṅjayapaṇāchā || Jñāne.18.1603 || [Romaharṣhaṇaṁ] Romāṅcha ĵava pharake | tava tava āṅga surake | staṅbhaswedāṅte jiṅke | ekalā kaṁpa || Jñāne.18.1604 || Adwayānaṅdasparshe | diṭhī rasamaya jālī ase | te ashru navhatī jaise | dravatwachi || Jñāne.18.1605 || Neṇo kāya na māya poṭī | kāya neṇo guṅphe kaṅṭhī | vāgarthā paḍata miṭhī | usasāchiyā || Jñāne.18.1606 || Kiṁbahunā sāttwikā āṭhā | chāchara māṅḍatā umeṭhā | Saṅjay ĵāhalāse chohaṭā | saṁvādasukhāchā || Jñāne.18.1607 || Tayā sukhāchī aisī jātī | je āpaṇachi dharī shāṅtī | maga puḍhatī dehasmrutī | lādhalī teṇe || Jñāne.18.1608 ||</p>
<p>Vyāsaprasādāchchhrutavānetadguhyamahaṁ param | yogaṁ yogeshwarātKriṣhṇātsākṣhātkathayataḥ(s) swayam || Bha.Gī.18.75 ||</p>
<p>[Vyāsaprasādāchchhrutavān] Tevhā baisateni ānaṅde | mhaṇe jī je upaniṣhade | neṇatī te Vyāsaprasāde | aikile miyā || Jñāne.18.1609 || [Etadguhyamahaṁ] Aikatāṅchi te goṭhī | brahmatwāchī paḍilī miṭhī | mītūṅpaṇeṅsī diṭhī | vironi gelī || Jñāne.18.1610 || [Yogaṁ yogeshwarātKriṣhṇāt] He āghavechi kā yoga | jayā ṭhāyā yete mārga | tayāche vākya savaṅga | kele maĵa Vyāse || Jñāne.18.1611 || [Sākṣhātkathayataḥ(s) swayaṁ] Aho Arjunācheni miṣhe | āpaṇapeṅchi duje aise | naṭoni āpaṇayā uddeshe | bolile je deva || Jñāne.18.1612 || [Ayaṁ bhāvaḥ] Tetha kī māĵhe shrotra | pāṭāche ĵāle jī pātra | kāya vānū swataṅtra | sāmarthya Shreegurūṅche || Jñāne.18.1613 ||</p>
<p>Rājansaṁsmrutya saṁsmrutya saṁvādamimamadbhutam | keshavārjunayoḥ(ph) puṇyaṁ hruṣhyāmi cha muhurmuhuḥ(hu) || Bha.Gī.18.76 ||</p>
<p>[Rājan iti spaṣhṭaṁ imaṁ adbhutaṁ] Rāyā he bolatā vismita hoye | [keshavārjunayoḥ(ph) puṇyaṁ] teṇechi moḍāvalā ṭhāye | ratnī kī ratnakiḷā ye | jhāṅkoḷita jaisī || Jñāne.18.1614 || [Hruṣhyāmi cha muhurmuhuḥ(hu)] Himavaṅtīṅchī sarovare | chaṅdrodayī hotī kāshmīre | maga sūryāgamī māghāre | dravatwa ye || Jñāne.18.1615 || [Saṁsmrutya saṁsmrutya saṁvādaṁ] Taisā sharīrāchiyā smrutī | to saṁvāda Saṅjay chittī | dharī āṇi puḍhatī | techi hoya || Jñāne.18.1616 ||</p>
<p>Tachcha saṁsmrutya saṁsmrutya rūpamatyadbhutaṁ hareḥ | vismayo me mahānrājanhruṣhyāmi cha punaḥ(ph) punaḥ || Bha.Gī.18.77 ||</p>
<p>[Rājan] Maga uṭhoni mhaṇe nrupā | [tachcheti] Shreeharīchiyā vishwarūpā | dekhilayā ugā kā pā | aso lāhasī || Jñāne.18.1617 || Na dekhaṇeni je dise | nāhīṅpaṇeṅchi je ase | visare āṭhave te kaise | chukavū ātā || Jñāne.18.1618 || [Vismayo me mahān] Dekhoni chamatkāra | kīje to nāhī paisāra | majahī sakaṭa mahāpura | neta āhe || Jñāne.18.1619 || Aisā ShreeKriṣhṇārjuna- | saṁvādasaṅgamī snāna | karūni detase tiḷadāna | ahaṅteche || Jñāne.18.1620 || [Hruṣhyāmi cha punaḥ(ph) punaḥ] Tetha asaṁvare ānaṅde | alaukikahī kāhī sphuṅde | ShreeKriṣhṇa mhaṇe sadgade | veḷoveḷā || Jñāne.18.1621 || Yā avasthāṅchī kāhī | Kauravāte parī nāhī | mhaṇauni rāye te kāhī | kalpāve ĵava || Jñāne.18.1622 || Tava jālā sukhalābha | āpaṇapā karūni swayaṁbha | bujhāvilā avaṣhṭaṁbha | Saṅjaye teṇe || Jñāne.18.1623 || Tetha koṇī yekī avasarī | hoāvī te karūni durī | rāvo mhaṇe Saṅjayā parī | kaisī tujhī gā || Jñāne.18.1624 || Teṇe tūṅte yethe Vyāse | baisavile kāsayā uddeshe | aprasaṅgāmāji aise | bolasī kāī || Jñāne.18.1625 || Rānīṅche rāūḷā neliyā | dāhī dishā mānī suniyā | kā rātrī hoya pāhalayā | nishācharā || Jñāne.18.1626 || Ĵo jethiṅche gaurava neṇe | tayāsi te bhiṅguḷavāṇe | mhaṇauni aprasaṅga teṇe | mhaṇāvā kī to || Jñāne.18.1627 || Maga mhaṇe sāṅge prastuta | udayaleṅse je utkaḷita | te koṇāsi bā re jaita | deīla shekhī || Jñāne.18.1628 || Yerhavī visheṣhe bahuteka | āmuche aise mānasika | je Duryodhanāche adhika | pratāpa sadā || Jñāne.18.1629 || Āṇi yerāṅcheni pāḍe | daḷahī yāche devhaḍe | mhaṇauni jaita phuḍe | āṇīla nā te || Jñāne.18.1630 || Āmhā tava game aise | mā tuĵhe ĵotiṣha kaise | te neṇo Saṅjayā ase | taise sāṅga pā || Jñāne.18.1631 ||</p>
<p>Yatra yogeshwaraḥ(kh) Kriṣhṇo yatra Pārtho dhanurdharaḥ | tatra Shreervijayo bhūtirdhruvā nītirmatirmama || Bha.Gī.18.78 || Oṁ tatsaditi ShreemadBhagawadgītāsūpaniṣhatsu brahmavidyāyāṁ yogashāstre ShreeKriṣhṇārjunasaṁvāde mokṣhasaṁ(n)nyāsayogo nāmāṣhṭādasho’dhyāyaḥ || Bha.Gī.18.puṣhpikā ||</p>
<p>[Yatra yogeshwaraḥ(kh) Kriṣhṇo] Yayā bolā Saṅjayo mhaṇe | jī yerayerāṅche mī neṇe | pari āyuṣhya tethe jiṇe | he phuḍe kī gā || Jñāne.18.1632 || Chaṅdra tethe chaṅdrikā | shaṅbhu tethe aṁbikā | saṅta tethe vivekā | asaṇe kī jī || Jñāne.18.1633 || Rāvo tethe kaṭaka | saujanya tethe soirīka | vahni tethe dāhaka | sāmarthya kī || Jñāne.18.1634 || Dayā tethe dharma | dharma tethe sukhāgama | sukhī puruṣhottama | ase jaisā || Jñāne.18.1635 || Vasaṅta tethe vane | vana tetha sumane | sumanī pāliṅgane | sāraṅgāṅchī || Jñāne.18.1636 || Guru tetha jñāna | jñānī ātmadarshana | darshanī samādhāna | āthī jaise || Jñāne.18.1637 || Bhāgya tetha vilāsa | sukha tethe ullāsa | he aso tetha prakāsha | sūrya jethe || Jñāne.18.1638 || Taise sakaḷa puruṣhārtha | jeṇe swāmī kā sanātha | to ShreeKriṣhṇa rāvo jetha | [tatra Shreeḥ(hi)] tetha lakṣhmī || Jñāne.18.1639 || [Bhūtiḥ(hi)] Āṇi āpaleni kāṅtesī | te jagadaṅbā jayāpāsī | aṇimādikī kāya dāsī | navhatī tayāte || Jñāne.18.1640 || [Vijayaḥ] Kriṣhṇa vijayaswarūpa nijāṅge | to rāhilā ase jeṇe bhāge | tai jaya lāgavege | tethechi āhe || Jñāne.18.1641 || [Yatra Pārtho dhanurdharaḥ] Vijayī nāme Arjun vikhyāta | vijayaswarūpa ShreeKriṣhṇanātha | shriyesī vijaya nishchita | tethechi ase || Jñāne.18.1642 || Tayāchiye deshīṅchyā jhāḍī | kalpatarūte hoḍī | na jiṇāve kā yevaḍhī | māyabāpe asatā || Jñāne.18.1643 || Te pāṣhāṇahī āghave | chiṅtāratne kā nohāve | tiye bhūmike kā na yāve | suvarṇatwa || Jñāne.18.1644 || Tayāchiyā gāṁvīṅchiyā | nadī amrute vāhāviyā | navala kāya rāyā | vichārī pā || Jñāne.18.1645 || Tayāche bisāṭa shabda | sukhe mhaṇo yetī veda | sadeha sachchidānaṅda | kā nohāve te || Jñāne.18.1646 || Pai swargāpavarga donhī | iye pade tayā adhīnī | ShreeKriṣhṇa bāpa jananī | kamaḷā jayā || Jñāne.18.1647 || Mhaṇauni jiyā bāhī ubhā | to lakṣhmīyechā vallabhā | tetha sarvasiddhi swayaṁbhā | yera mī neṇe || Jñāne.18.1648 || Āṇi samudrāchā megha | upayoge tayāhūni chāṅga | taisā Pārthī āji lāga | āhe taye || Jñāne.18.1649 || Kanakatwadīkṣhāgurū | lohā parīsa hoya kīrū | pari jagā positā vyavahārū | techi ĵāṇe || Jñāne.18.1650 || Yetha gurutwā yetase uṇe | aise ĵhaṇe koṇhī mhaṇe | vahni prakāsha dīpapaṇe | praKāshī āpalā || Jñāne.18.1651 || Taisā devāchiyā shaktī | Pārth devāsīcha bahutī | parī māne iye stutī | gaurava ase || Jñāne.18.1652 || Āṇi putre mī sarva guṇī | jiṇāvā he bāpā shirāṇī | tarī te Shāraṅggapāṇī | phaḷā ālī || Jñāne.18.1653 || Kiṁbahunā aisā nrupā | Pārth jālāse Kriṣhṇakrupā | to jayākaḍe sākṣhepā | rītī āhe || Jñāne.18.1654 || Tochi gā vijayāsi ṭhāvo | yetha tuĵa koṇa saṅdeho | tetha na ye tarī vāvo | vijayochi hoya || Jñāne.18.1655 || Mhaṇauni jetha Shree tetha Shreemaṅta | jetha to paṅḍūchā suta | tetha vijaya samasta | abhyudaya tetha || Jñāne.18.1656 || [Dhruvā] Ĵarī Vyāsācheni sāche | dhire mana tumache | tari yā bolāche | dhruvachi mānā || Jñāne.18.1657 || [Nītiḥ(hi)] Jetha to Shreevallabha | tetha bhaktakadaṁba | tetha sukha āṇi lābha | maṅgaḷāchā || Jñāne.18.1658 || [Matirmama] Yā bolā āna hoye | tarī Vyāsāchā aṅka na vāhe | aise gāĵoni bāhe | ubhilī teṇe || Jñāne.18.1659 || [‘shlokamāhātmyaṁ’] Eva Bhāratāchā āvāṅkā | āṇūni shlokā yekā | Saṅjaye kurunāyakā | dīdhalā hātī || Jñāne.18.1660 || Jaisā neṇo kevaḍhā vahnī | pari guṇāgrī ṭheūnī | āṇije sūryāchī hānī | nistarāvayā || Jñāne.18.1661 || Taise shabdabrahma anaṅta | ĵāle savālakṣha Bhārata | Bhāratāche shate sāta | sarvaswa Gītā || Jñāne.18.1662 || Tayāhī sātā shatāṅchā | ityartha hā shlokasheṣhīṅchā | Vyāsashiṣhya Saṅjayāĉhā | pūrṇodgāra ĵo || Jñāne.18.1663 || Yeṇe ekachi shloke | rāhe teṇe asake | avidyājātāche nike | jiṅtile hoya || Jñāne.18.1664 || Aise shlokashate sāta | gītechī pade āṅge vāhata | pade mhaṇo kī paramāmruta | GītāKāshīṅche || Jñāne.18.1665 || Kī ātmarājāchiye sabhe | gīte voḍavale he khāṁbe | maĵa shloka pratibhe | aise yeta || Jñāne.18.1666 || Kī Gītā he saptashatī | maṅtrapratipādya bhagavatī | mohamahiṣhā muktī | ānaṅdalī ase || Jñāne.18.1667 || Mhaṇauni mane kāye vāchā | ĵo sevaka hoīla iyechā | to swānaṅdasāmrājyāĉhā | chakravartī karī || Jñāne.18.1668 || Kī avidyātimirarokhe | shloka sūryāte paijā jiṅke | aise praKāshile Gītāmiṣhe | rāye ShreeKriṣhṇe || Jñāne.18.1669 || Kī shlokākṣharadrākṣhalatā | māṅḍava jālī āhe Gītā | saṁsārapathashrāṅtā | visaṁbāvayā || Jñāne.18.1670 || Kī sabhāgyasaṅtī bhramarī | sevile te shloka kalhārī | ShreeKriṣhṇākhya-sarovarī | sāsinnalī he || Jñāne.18.1671 || Kī shloka navhatī āna | game gīteche mahimāna | vākhāṇite baṅdījana | udaṅḍa jaise || Jñāne.18.1672 || Kī shlokāṅchiyā āvārā | sāta shate karūni suṅdarā | sarvāgama Gītāpurā | vaso āle || Jñāne.18.1673 || Kī nijakāṅtā ātmayā | āvaḍī Gītā miḷāvayā | shloka navhatī bāhyā- | pasara kā ĵo || Jñāne.18.1674 || Kī Gītākamaḷīṅche bhruṅga | kī he Gītāsāgarataraṅga | kī harīche he turaṅga | Gītārathīṅche || Jñāne.18.1675 || Kī shloka sarva tīrthasaṅghāta | ālā Shreegītegaṅge āṅta | je Arjun siṅhastha | jālā mhaṇauni || Jñāne.18.1676 || Kī nohe he shlokashreṇī | achiṅtachittachiṅtāmaṇī | kī nirvikalpā lāvaṇī | kalpatarūṅchī || Jñāne.18.1677 || Aisiyā shateṁsātashlokā | pari āgaḷā yekayekā | ātā koṇa vegaḷikā | vānāvā pā || Jñāne.18.1678 || Tānhī āṇi pāraṭhī | iyā kāmadhenūte diṭhī | sūni jaisiyā goṭhī | kījatī nā || Jñāne.18.1679 || Dīpā āgila māgila | sūryā dhākuṭā vaḍīla | amrutasiṅdhu khola | uthaḷa kāyasā || Jñāne.18.1680 || Taise pahile sarate | shloka na mhaṇāve gīte | junī navī pārijāte | āhātī kāī || Jñāne.18.1681 || Āṇi shlokā pāḍa nāhī | he kīra samarthū kāī | yetha vāchya vāchakahī | bhāga na dharī || Jñāne.18.1682 || [‘pāṭhamāhātmyaṁ’] Je iye shāstrī yeka | ShreeKriṣhṇachi vāchya vāchaka | he prasiddha ĵāṇe loka | bhalatāhī || Jñāne.18.1683 || Yethe arthe techi pāṭhe | ĵoḍe yevaḍheni dhaṭe | vāchyavāchaka yekavaṭe | sādhite shāstra || Jñāne.18.1684 || Mhaṇauni maĵa kāhī | samarthanī ātā viṣhaya nāhī | Gītā jāṇā he vāṅgmayī | Shreemūrti Prabhūchī || Jñāne.18.1685 || Shāstra vāchye arthe phaḷe | maga āpaṇa māvaḷe | taise navhe he sagaḷe | parabrahmachi || Jñāne.18.1686 || Taisā vishwāchiyā krupā | karūni mahānaṅda sopā | Arjunavyāĵe rūpā | āṇilā deve || Jñāne.18.1687 || Chakorācheni nimitte | tinhī bhuvane saṅtapte | nivavilī kaḷāvaṅte | chaṅdre jevī || Jñāne.18.1688 || [Gītāshāstraṁ vedamātā cha mantro vipraḥ(ph) pūjyastachcharitre’bhilāṣhaḥ | Kriṣhṇe bhaktiḥ(s) sarvabhūtānukampā sadbhiḥ(s) saṅggo yasya tasyākrutaṁ(ṅ) kim] Kā gautamācheni miṣhe | kaḷikāḷa jvaritoddeshe | pāṇiḍhāḷa girīshe | gaṅgechā kelā || Jñāne.18.1689 || Taise gīteche he dubhate | vatsa karūnī Pārthāte | dubhīnalī jagāpurate | ShreeKriṣhṇa gāya || Jñāne.18.1690 || Yethe jīve ĵarī nāhāla | tarī heṅcha kīra hoāla | nā tari pāṭhamiṣhe tiṁbāla | jībhachi ĵarī || Jñāne.18.1691 || Tari loha eke aṁshe | jhagaṭaliyā parise | yerīkaḍe āpaise | suvarṇa hoya || Jñāne.18.1692 || Taisī pāṭhāchī te vāṭī | shlokapāda lāvānā ĵava voṭhī | tava brahmatechi puṣhṭī | yeīla āṅgā || Jñāne.18.1693 || Nā yeṇeṁsī mukha vāṅkaḍe | karūni ṭhākāla kānavaḍe | tari kānīṅhī ghetā paḍe | techi lekha || Jñāne.18.1694 || Je he shravaṇe pāṭhe arthe | Gītā nedī mokṣhāāraute | jaisā samartha dātā koṇhāte | nāsti na mhaṇe || Jñāne.18.1695 || Mhaṇauni ĵāṇatayā savā | Gītāchi yeekī sevā | kāya karāla āghavā | shāstrī yerī || Jñāne.18.1696 || [Gītā sugītā kartavyā shlo.] Āṇi Kriṣhṇārjunī mokaḷī | goṭhī chāvaḷilī je nirāḷī | te ShreeVyāse kelī karataḷī | ghevo ye aisī || Jñāne.18.1697 || Bāḷakāte vorase | māya jai jevavū baise | tai tayā ṭhākatī taise | ghāṅsa karī || Jñāne.18.1698 || Kā aphāṭā samīraṇā | āpaiteṁpaṇa shāhāṇā | kele jaise viṅjaṇā | nirmūniyā || Jñāne.18.1699 || Taise shabde je na labhe | te ghaḍūniyā anuṣhṭubhe | strīshūdrādipratibhe | sāmāvile || Jñāne.18.1700 || Swātīcheni pāṇiye | na hotī ĵarī motiye | tarī āṅgī suṅdarāṅchiye | kā shobhatī tiye || Jñāne.18.1701 || Nāda vādyā na yetā | tari kā gochara hotā | phule na hotā ghepatā | āmoda kevī || Jñāne.18.1702 || Goḍī na hotī pakvānne | tari kā phāvatī rasane | darpaṇāvīṇa nayane | nayana kā dise || Jñāne.18.1703 || Draṣhṭā Shreegurumūrtī | na rigatā drushyapaṅthī | tari kā hyā upāstī | ākaḷatā to || Jñāne.18.1704 || Taise vastu je asaṅkhyāta | tayā saṅkhyā shate sāta | na hotī tari koṇā yetha | phāvo shakate || Jñāne.18.1705 || Megha siṅdhūche pāṇī vāhe | tarī jaga tayāchechi pāhe | kā je umapa te nohe | ṭhākate koṇhā || Jñāne.18.1706 || Āṇi vāchā je na pave | te he shloka na hote barave | tari kāne mukhe phāve | aise kā hote || Jñāne.18.1707 || Mhaṇoni ShreeVyāsāchā hā thora | vishwāsi jālā upakāra | je ShreeKriṣhṇauktī ākāra | graṅthāchā kelā || Jñāne.18.1708 || [Granthakartrutwābhimānaparihāraḥ] Āṇi tochi hā mī ātā | ShreeVyāsāchī pade pāhatā | āṇilā shravaṇapathā | marhāṭhiyā || Jñāne.18.1709 || Vyāsādikāṅche unmekha | rāhāṭatī jetha sāshaṅka | tetha mīhī raṅka yeka | vāchāḷī karī || Jñāne.18.1710 || Pari Gītā īshwara bhoḷā | le Vyāsoktikusumamāḷā | tari mājhiyā dūrvādaḷā | nā na mhaṇe kī || Jñāne.18.1711 || Āṇi kṣhīrasiṅdhūchiyā taṭā | pāṇiyā yetī gajaghaṭā | tetha kāya murakuṭā | vārijata ase || Jñāne.18.1712 || Pāṅkhakuṅṭe pākhiru | nuḍe tarī nabhīṅcha sthirū | gagana ākramī satwaru | to garuḍahī tetha || Jñāne.18.1713 || Rājahaṅsāche chālaṇe | bhūtaḷī jāliyā shahāṇe | āṇike kāya koṇe | chālāveṅchi nā || Jñāne.18.1714 || Jī āpuleni avakāshe | agādha jaḷa ghepe kalashe | chuḷī chūḷapaṇā aise | bharūni na nighe || Jñāne.18.1715 || Divaṭīchyā āṅgī thorī | tari te bahu teja dharī | vātī āpuliyā parī | āṇīcha kī nā || Jñāne.18.1716 || Jī samudrācheni paise | samudrī ākāsha ābhāse | thillarī thillarāaise | biṁbechi pai || Jñāne.18.1717 || Tevi Vyāsādika mahāmatī | vāvaro yetī iye graṅthī | mā āmhī ṭhāko he yuktī | na miḷe kīra || Jñāne.18.1718 || Jiye sāgarī jaḷachare | saṅcharatī maṅdarākāre | tetha dekhoni shaphare yere | poho na lāhatī || Jñāne.18.1719 || Aruṇa āṅgājavaḷike | mhaṇoni sūryāte dekhe | mā bhūtaḷīṅchī na dekhe | muṅgī kāī || Jñāne.18.1720 || Yālāgī āmhā prākrutā | deshikāre baṅdhe Gītā | mhaṇaṇe he anuchitā | kāraṇa nohe || Jñāne.18.1721 || Āṇi bāpa puḍhā jāye | te gheta pāulāchī soye | bāḷa ye tari na lāhe | pāvo kāyī || Jñāne.18.1722 || Taisā Vyāsāchā māgovā gheta | bhāṣhyakārāṅte vāṭa pusata | ayogyahī mī na pavata | ke jāīna || Jñāne.18.1723 || Āṇi pruthvī jayāchiyā kṣhamā | nubage sthāvarajaṅgamā | jayāĉheni amrute chaṅdramā | nivavī jaga || Jñāne.18.1724 || Jayāche āṅgika asike | teja lāhoni arke | āṅdhārāche sāvāike | loṭijata āhe || Jñāne.18.1725 || Samudrā jayāche toya | toyā jayāche mādhurya | mādhuryā sauṅdarya | jayāĉheni || Jñāne.18.1726 || Pavanā jayāche baḷa | ākāsha jeṇe paghaḷa | jñāna jeṇe ujjvaḷa | chakravartī || Jñāne.18.1727 || Veda jeṇe subhāsa | sukha jeṇe sollāsa | he aso rūpasa | vishwa jeṇe || Jñāne.18.1728 || To sarvopakārī samartha | sadguru ShreeNivruttinātha | rāhaṭata ase majahīāṅta | righoniyā || Jñāne.18.1729 || Ātā āyatī Gītā jagī | mī sāṅge marhāṭhiyā bhaṅgī | yetha ke vismayālāgī | ṭhāva āhe || Jñāne.18.1730 || Shrīgurūṅcheni nāve mātī | ḍoṅgarī jayāpāsī hotī | teṇe koḷiye trijagatī | yekavada kelī || Jñāne.18.1731 || Chaṅdane vedhalī jhāḍe | jālī chaṅdanācheni pāḍe | vasiṣhṭhe māṅḍalī kī bhāṅḍe | bhānūsī shāṭī || Jñāne.18.1732 || Mā mī tava chittāthilā | āṇi Shreeguru aisā dādulā | ĵo diṭhīveni āpulā | baisavī padī || Jñāne.18.1733 || Ādhīṅchi dekhaṇī diṭhī | varī sūrya puravī pāṭhī | tai na dise aisī goṭhī | keṁhī āhe || Jñāne.18.1734 || Mhaṇoni māĵhe nitya nave | shwāsochchhvāsahī prabaṅdha hoāvee | Shreegurukrupā kāya nohe | Jñānadev mhaṇe || Jñāne.18.1735 || [Granthavaibhavakathanam] Yākāraṇe miyā | Shreegītārtha marhāṭhiyā | kelā lokā yayā | diṭhīchā viṣho || Jñāne.18.1736 || Pari marhāṭhe bola raṅge | kavaḷitā pai Gītāṅge | tai gātayācheni pāṅge | yekāḍhyatā nohe || Jñāne.18.1737 || Mhaṇauni Gītā gāvo mhaṇe | tai gāṇive hotī leṇe | nā mokaḷe tari uṇe | Gītāhī āṇita || Jñāne.18.1738 || Suṅdara āṅgī leṇe na sūye | tai to mokaḷā shrruṅgāra hoye | nā leile tari āhe | taise ke uchita || Jñāne.18.1739 || Kā motiyāṅchī jaisī jātī | sonayāhī māna detī | nā tari mānavatī | aṅgeṅchi saḍī || Jñāne.18.1740 || Nā nā guṅphilī kā mokaḷī | uṇī na hotī parimaḷī | vasaṅtāgamīṅchī vāṭoḷī | mogarī jaisī || Jñāne.18.1741 || Taisā gāṇivene miravī | gītevīṇahī raṅga dāvī | tī lābhāchā prabaṅdha vovī | kelā miyā || Jñāne.18.1742 || Teṇe ābāḷasubodhe | vovīcheni prabaṅdhe | brahmarasasuswāde | akṣhare guṅthilī || Jñāne.18.1743 || Ātā chaṅdanāchyā taruvarī | parimaḷālāgī phulavarī | pārukhaṇe jiyāparī | lāgenā kī || Jñāne.18.1744 || Taisā prabaṅdha hā shravaṇī | lāgatakheṁvo samādhi āṇī | aikiliyāhī vākhāṇī | kāya vyasana na lavī || Jñāne.18.1745 || Pāṭha karitā vyāĵe | pāṅḍitye yetī veṣhaje | tai amrutāte neṇije | phāvaliyā || Jñāne.18.1746 || Taiseni āitepaṇe | kavitwā ĵāle he upeṇe | manana nididhyāsa shravaṇe | jiṅtile ātā || Jñāne.18.1747 || He swānaṅdabhogāchī sela | bhalatayāsīchi deīla | sarveṅdriyā poṣhavīla | shravaṇākaravī || Jñāne.18.1748 || Chaṅdrāte āṅgavaṇe | bhogūni chakora shāhāṇe | pari phāve jaise chāṅdiṇe | bhalatayāhī || Jñāne.18.1749 || Taise adhyātmashāstrī yiye | aṅtaraṅgachi adhikāriye | pari loka vākchāturye | hoīla sukhiyā || Jñāne.18.1750 || Aise ShreeNivruttināthāche | gaurava āhe jī sāche | graṅtha nohe he krupeche | vaibhava tiye || Jñāne.18.1751 || [Guruparamparākathanam] Kṣhīrasiṅdhuparisarī | shaktīchyā Karṇakuharī | neṇo kai Shreetripurārī | sāṅgītale je || Jñāne.18.1752 || Te kṣhīrakalloḷāāṅtu | makarodarī guptu | hotā tayāĉhā hātu | paiṭhe ĵāle || Jñāne.18.1753 || To matsyeṅdra saptashrruṅgī | bhagnāvayavā chauraṅgī | bheṭalā kī to sarvāṅgī | saṅpūrṇa jālā || Jñāne.18.1754 || Maga samādhi avyatyayā | bhogāvī vāsanā yā | te mudrā Shreegorakṣharāyā | didhalī mīnī || Jñāne.18.1755 || Teṇe yogābjinīsarovara | viṣhayavidhwaṁsaikavīra | tiye padī kā sarveshwara | abhiṣhekile || Jñāne.18.1756 || Maga tihī te shāṁbhava | adwayānaṅdavaibhava | saṁpādile saprabhava | Shreegaiṇīnāthā || Jñāne.18.1757 || Teṇe kaḷikaḷita bhūtā | ālā dekhoni nirutā | te ājñā ShreeNivruttināthā | didhalī aisī || Jñāne.18.1758 || Nā ādi guru shaṅkarā | lāgoni shiṣhyaparaṁparā | bodhāchā hā saṁsarā | jālā ĵo āmute || Jñāne.18.1759 || To hā tū gheūni āghavā | kaḷī giḷitayā jīvā | sarva prakārī dhāṁvā | karī pā vegī || Jñāne.18.1760 || Ādhīĉha tava to krupāḷu | vari guruājñechā bolu | jālā jaisā varṣhākāḷu | khavaḷaṇe meghā || Jñāne.18.1761 || Maga ārtācheni vorase | Gītārthagraṅthanamise | varṣhalā shāṅtarase | to hā graṅtha || Jñāne.18.1762 || Tetha puḍhā mī bāpiyā | māṅḍalā ārtī āpuliyā | kī yāsāṭhī yevaḍhiyā | āṇilo yashā || Jñāne.18.1763 || Eva gurukrame lādhale | samādhidhana je āpule | te graṅthe bodhauni didhale | gosāvī maĵa || Jñāne.18.1764 || [Gurustavanam] Vāṅchūni paḍhe nā vāchī | nā sevāhī ĵāṇe swāmīchī | aisiyā maĵa graṅthāchī | yogyatā ke ase || Jñāne.18.1765 || Pari sāchachi gurunāthe | nimitta karūni māte | prabaṅdhavyāĵe jagāte | rakṣhile jāṇā || Jñāne.18.1766 || Tarhī purohitaguṇe | mī bolilo pure uṇe | te tumhī māulīpaṇe | upasāhiĵo jī || Jñāne.18.1767 || Shabda kaisā ghaḍije | prameyī kaise pā chaḍhije | aḷaṅkāra mhaṇije | kāya te neṇe || Jñāne.18.1768 || Sāyikhaḍeyāche bāhule | chālavityā sūtrācheni chāle | taisā māte dāvīta bole | swāmī to mājhā || Jñāne.18.1769 || Yālāgī mī guṇadoṣha- | viṣhī kṣhamāvī nā visheṣha | je mī saṅjāta graṅthalo dekha | āchārye kī || Jñāne.18.1770 || [Saṁ(n)tajanastavanam] Āṇi tumhā saṅtāṅchiye sabhe | je uṇivesī ṭhāke ubhe | te pūrṇa nohe tai lobhe | tumhāṅsīchi kopo || Jñāne.18.1771 || Sivataliyāhī parise | lohatwāchiye avadase | na mukije āyase | tai kavaṇā bola || Jñāne.18.1772 || Vohaḷe hechi karāve | je gaṅgeche āṅga ṭhākāve | magahī Gaṅgā ĵarī nohāvee | te to kāya karī || Jñāne.18.1773 || Mhaṇauni bhāgyayoge bahuve pā he | tumhā saṅtāṅche mī pāye | pātalo ātā ke lāhe | uṇe jagī || Jñāne.18.1774 || Aho jī māĵheni swāmī | maĵa saṅta ĵoḍūni tumhī | didhaleti teṇe sarvakāmī | paripūrṇa jālo || Jñāne.18.1775 || Pāhā pā māte tumhā sāṅgaḍe | māhera teṇe suravāḍe | graṅthāche āḷiyāḍe | siddhī gele || Jñāne.18.1776 || Jī kanakāche nikhaḷa | votū yeīla bhūtaḷa | chiṅtāratnī kuḷāchaḷa | nirmū yetī || Jñāne.18.1777 || Sātāṁhī ho sāgarāṅte | sope bharitā amrute | duvāḍa nohe tārāṅte | chaṅdra karitā || Jñāne.18.1778 || Kalpatarūche ārāma | lāvitā nāhī viṣhama | parī Gītārthāche varma | nivaḍū na ye || Jñāne.18.1779 || To mī eka sarva mukā | boloni marhāṭiyā bhākhā | karī ḍoḷevarī lokā | ghevo ye aise je || Jñāne.18.1780 || Hā graṅthasāgara yevhaḍā | utaroni pailīkaḍā | kīrtivijayāĉhā dheṅḍā | nāche ĵo kā || Jñāne.18.1781 || Gītārthāchā āvāru | kalasheṁsī mahāMeru | rachūni mājī Shreeguru- | liṅga je pūjī || Jñāne.18.1782 || Gītā niṣhkapaṭa māya | chukoni tānhe hiṅḍe je vāya | te māyapūtā bheṭī hoya | hā dharma tumachā || Jñāne.18.1783 || Tumhā sajjanāṅĉhe kele | ākaḷuni jī mī bole | Jñānadev mhaṇe thekule | taise nohe || Jñāne.18.1784 || Kāya bahu bolo sakaḷā | meḷavilo janmaphaḷā | graṅthasiddhīchā sohaḷā | dāvilā ĵo hā || Jñāne.18.1785 || Miyā jaisajaisiyā āshā | kelā tumachā bharaṁvasā | te puraūni jī bahuvasā | āṇilo sukhā || Jñāne.18.1786 || Majalāgī graṅthāchī swāmī | dujī sruṣhṭī je he kelī tumhī | te pāhoni hāṁso āmhī | vishwāmitrāteṁhī || Jñāne.18.1787 || Je asoni trishaṅkuuddeshe | dhātayāhī āṇāve vose | te nāsate kīje kī aise | nirmāve nāhī || Jñāne.18.1788 || Shaṁbhū upamanyūcheni mohe | kṣhīrasāgarahī kelā āhe | yetha tohī upame sarī nohe | je viṣhagarbha kī || Jñāne.18.1789 || Aṅdhakāranishācharā | giḷitā sūrye charācharā | dhāṅvā kelā tarī kharā | tāunī kī to || Jñāne.18.1790 || Tātaliyā jagākāraṇe | chaṅdre veṅchile chāṅdiṇe | tayā sadoṣhā keṁvi mhaṇe | sārikhe he || Jñāne.18.1791 || Mhaṇoni tumhī maĵa saṅtī | graṅtharūpa ĵo hā trijagatī | upayoga kelā to puḍhatī | nirupama jī || Jñāne.18.1792 || Kiṅbahunā tumache kele | dharmakīrtana he siddhī nele | yetha māĵhe jī urale | pāīkapaṇa || Jñāne.18.1793 || [Varaprārthanā] Ātā vishwātmake devee | yeṇe vāgyajñe toṣhāve | toṣhoni maĵa dyāve | pasāyadāna he || Jñāne.18.1794 || Je khaḷāṅchī vyaṅkaṭī sāṅḍo | tayā satkarmī rati vāḍho | bhūtā paraspare paḍo | maitra jīvāṅche || Jñāne.18.1795 || Duritāṅche timira jāvo | vishwa swadharmasūrye pāho | ĵo je vāṅchchhīla to te lāho | prāṇijāta || Jñāne.18.1796 || Varṣhata sakaḷamaṅgaḷī | īshwaraniṣhṭhāṅchī māṅdiyāḷī | anavarata bhūtaḷī | bheṭo tayā bhūtā || Jñāne.18.1797 || Chalā kalpatarūṅche ārava | chetanā chiṅtāmaṇīche gāṁva | bolate je arṇava | pīyūṣhāche || Jñāne.18.1798 || Chaṅdrame je alāṅchchhana | mārtaṅḍa je tāpahīna | te sarvāṁhī sadā sajjana | soyare hotu || Jñāne.18.1799 || Kiṁbahunā sarvasukhī | pūrṇa hoūni tihī lokī | bhajiĵo ādipuruṣhī | akhaṅḍita || Jñāne.18.1800 || Āṇi graṅthopajīviye | visheṣhī lokī iye | druṣhṭādruṣhṭavijaye | hoāve jī || Jñāne.18.1801 || Yetha mhaṇe Shreevishwesharāvo | hā hoīla dānapasāvo | yeṇe vare Jñānadevo | sukhiyā jālā || Jñāne.18.1802 || [Vāstavyasthānamahimā] Aise yugī pari kaḷī | āṇi mahārāṣhṭramaṅḍaḷī | Shreegodāvarīchyā kūlī | dakṣhiṇilī || Jñāne.18.1803 || Tribhuvanaikapavitra | anādi paṅchakroshakṣhetra | jetha jagāche jīvanasūtra | Shreemahālayā ase || Jñāne.18.1804 || Tetha yaduvaṁshavilāsa | ĵo sakaḷakaḷānivāsa | nyāyāte poṣhī kṣhitīsha | Shreerāmachaṅdra || Jñāne.18.1805 || Tetha maheshānvayasaṁbhūte | ShreeNivruttināthasute | kele Jñānadeve gīte | deshīkāraleṇe || Jñāne.18.1806 || Eva Bhāratāchyā gāṁvī | Bhīṣhmanāma prasiddha parvī | ShreeKriṣhṇārjunī baravī | goṭhī je kelī || Jñāne.18.1807 || Je upaniṣhadāṅche sāra | sarvashāstrāṅche māhera | paramahaṁsī sarovara | sevije je || Jñāne.18.1808 || Tiye gītechā kalasha | saṁpūrṇa hā aṣhṭādasha | mhaṇe Nivruttidāsa | Jñānadev || Jñāne.18.1809 || Puḍhatī puḍhatī puḍhatī | iyā graṅthapuṇyasaṁpattī | sarvasukhī sarvabhūtī | saṁpūrṇa hoije || Jñāne.18.1810 || Shake bārāshate bārottare | tai ṭīkā kelī jñāneshware | sachchidānaṅdabābā ādare | lekhaku jāhālā || Jñāne.18.1811 ||</p>
<p>Iti ShreeJñānadevavirachitāyāṁ bhāvārthadīpikāyāmaṣhṭādasho’dhyāyaḥ || 18 || Iti Shreebhāvārthadīpikā samāptā || || ShreeKriṣhṇārpaṇamastu || Shloka 78, Ovyā 1811.</p>
<p>Shrīshake paṅdharāshe bārottarī | tāraṇanāmasaṁvatsarī | ekāĵanārdane atyādarī | Gītā Jñāneshwarīprati shuddha kelī || Jñāne.18.1 || Graṅtha pūrvīṅcha atishuddha | tarī pāṭhāṅtarī shuddha abaddha | to shodhūniyā evaṁvidha | pratishuddha siddhaJñāneshwarī || Jñāne.18.2 || Namo jñāneshwarā niṣhkalaṅkā | jayāchī gītechī vāchitā ṭīkā | jñāna hoya lokā | atibhāvikā graṅthārthiyā || Jñāne.18.3 || Bahukāḷaparvaṇī gomaṭī | bhādramāsa-kapilāṣhaṣhṭhī | pratiṣhṭhānī godātaṭī | lekhanakāmāṭhī saṅpūrṇa jālī || Jñāne.18.4 || Jñāneshwarīpāṭhī | ĵo vovī karīla marhāṭī | teṇe amrutāche tāṭī | ĵāṇa naroṭī ṭhevilī || Jñāne.18.5 || Jñāneshwarī bhāvārtha-dīpikā Gītāṭīkā samāptā ||</p>
<p>|| ShreeKriṣhṇārpaṇamastu ||</p>
</section>
</body>
</html>
