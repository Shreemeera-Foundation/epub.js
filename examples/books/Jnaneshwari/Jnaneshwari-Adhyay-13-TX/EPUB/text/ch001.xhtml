<?xml version="1.0" encoding="UTF-8"?>
<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="en-US">
<head>
  <meta charset="utf-8" />
  <meta name="generator" content="pandoc" />
  <title>ch001.xhtml</title>
  <style>
    code{white-space: pre-wrap;}
    span.smallcaps{font-variant: small-caps;}
    span.underline{text-decoration: underline;}
    div.column{display: inline-block; vertical-align: top; width: 50%;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
  </style>
  <link rel="stylesheet" type="text/css" href="../styles/stylesheet1.css" />
</head>
<body epub:type="bodymatter">
<section id="shreejñāneshwarī-adhyay-13-transliterated" class="level1 unnumbered">
<h1 class="unnumbered">ShreeJñāneshwarī Adhyay 13 Transliterated</h1>
<p>|| ShreeJñāneshwarī ||</p>
<p>Adhyāya 13 vā</p>
<p>Jayāṅche keliyā smaraṇa | hoya sakaḷa vidyāṅche adhikaraṇa | techi vaṅdū charaṇa | Shreegurūṅche || Jñāne.13.1 || Jayāṅcheni āṭhave | shabdasruṣhṭī āṅgave | sāraswata āghave | jivhesi ye || Jñāne.13.2 || Vaktrutwa goḍapaṇe | amrutāte pāruṣha mhaṇe | rasa hotī voḷagaṇe | akṣharāṁsī || Jñāne.13.3 || Bhāvāche avataraṇa | avataravī nijakhūṇa | hātā chaḍhe saṁpūrṇa | tattwabodha || Jñāne.13.4 || Shrīgurūṅche pāya | jai hrudaya gavasūni ṭhāya | tai evaḍhe bhāgya hoya | unmeṣhāsī || Jñāne.13.5 || Te namaskārūni ātā | ĵo pitāmahāchā pitā | lakṣhmīyechā bhartā | aise mhaṇe || Jñāne.13.6 ||</p>
<p>Shrībhagavānuvācha - Idaṁ sharīraṁ(ṅ) Kaunteya kṣhetramityabhidhīyate | etadyo vetti taṁ prāhuḥ(kh) kṣhetrajña iti tadwidaḥ || Bha.Gī.13.1 ||</p>
<p>[Shrībhagavānuvācha-idamiti] Tarī Pārthā parisije | deha he kṣhetra mhaṇije | [etaditi] he ĵāṇe to bolije | kṣhetrajña ethe || Jñāne.13.7 ||</p>
<p>Kṣhetrajñaṁ(ñ) chāpi māṁ viddhi sarvakṣhetreṣhu Bhārata | kṣhetrakṣhetrajñayorjñānaṁ yattajjñānaṁ mataṁ mama || Bha.Gī.13.2 ||</p>
<p>[Kṣhetrajñaṁ(ñ) chāpi māṁ viddhi] Tari kṣhetrajña ĵo ethe | to mīchi ĵāṇa nirute | [sarvakṣhetreṣhu Bhārata] ĵo sarvakṣhetrāṅte | saṅgoponi ase || Jñāne.13.8 || [Kṣhetrakṣhetrajñayorjñānaṁ] Kṣhetra āṇi kṣhetrajñāte | ĵāṇaṇe je nirute | [yattajjñānaṁ mataṁ mama] jñāna aise tayāte | mānū āmhī || Jñāne.13.9 ||</p>
<p>Tatkṣhetraṁ yachcha yādruk cha yadwikāri yatashcha yat | sa cha yo yatprabhāvashcha tatsamāsena me shrruṇu || Bha.Gī.13.3 ||</p>
<p>[Tatkṣhetraṁ yachcha] Tari kṣhetra yeṇe nāve | he sharīra jeṇe bhāve | mhaṇitale te āghave | sāṅgo ātā || Jñāne.13.10 || [Yādruk cha] He kṣhetra kā mhaṇije | [yatashcha yat] kaise ke he upaĵe | [yadwikāri] kavaṇa kavaṇī vāḍhavije | vikārī etha || Jñāne.13.11 || He auṭa hāta moṭake | kī kevaḍhe pā ketuke | baraḍa kī pike | [yatprabhāvashcha] koṇāche he || Jñāne.13.12 || [Sa cha yaḥ] Ityādi sarva | je je yāche bhāva | [tatsamāsena me shrruṇu] te bolijatī sāveva | avadhāna deī || Jñāne.13.13 || [Chūrṇikā] Pai yāchi sthaḷākāraṇe | shruti sadā bobāṇe | tarka yeṇeṅchi ṭhikāṇe | toṅḍāḷa kelā || Jñāne.13.14 || Chāḷitā hechi bolī | darshane shevaṭā ālī | tevīṅchi nāhī bujhavilī | ajhunī dwaṅdwe || Jñāne.13.15 || Shāstrāṅchiye soyarike | vichaḷije yeṇeṅchi eke | yācheni ekavaṅke | jagā vāda || Jñāne.13.16 || Toṅḍeṅsī toṅḍā na paḍe | bolā boleṅsi na ghaḍe | iyā yukti baḍabaḍe | trāya jāhālī || Jñāne.13.17 || Neṇo koṇāche he sthaḷa | pari kaise abhilāṣhāche baḷa | je gharogharī kapāḷa | piṭavīta ase || Jñāne.13.18 || Nāstikā dyāvayā toṅḍa | vedāṅche gāḍhe baṅḍa | te dekhoni pāṣhāṅḍa | ānachi vāje || Jñāne.13.19 || Mhaṇe tumhī nirmūḷa | laṭike vāgjāḷa | nā mhaṇasī tari pophaḷa | ghātale āhe || Jñāne.13.20 || Pāṣhāṅḍāchiye kaḍe | nāgavī luṅchitī muṅḍe | niyojilī vitaṅḍe | taḷāsi yetī || Jñāne.13.21 || Mrutyubaḷācheni māje | he jāīla vīṇa kāje | te dekhoniyā vyāĵe | nighāle yogī || Jñāne.13.22 || Mrutyūsī ādhādhile | tihī niraṅjana sevile | yamaniyamāṅche kele | meḷāve pure || Jñāne.13.23 || Yeṇeṅchi kṣhetrābhimāne | rājya tyajile īshāne | guṅtī ĵāṇoni shmashāne | vāsa kelā || Jñāne.13.24 || Aisiyā paijā maheshā | pāṅghuraṇe dāhī dishā | lāṅchakara mhaṇoni koḷasā | kāma kelā || Jñāne.13.25 || Pai satyalokanāthā | vadane ālī baḷārthā | tarhī to sarvathā | ĵāṇechi nā || Jñāne.13.26 ||</p>
<p>Rhuṣhibhirbahudhā gītaṁ(ñ) chhandobhirvividhaiḥ(ph) pruthak | brahmasūtrapadaishchaiva hetumadbhirvinishchitaiḥ(hi) || Bha.Gī.13.4 ||</p>
<p>[Rhuṣhibhirbahudhā gītaṁ] Eka mhaṇatī he sthaḷa | jīvāchechi samūḷa | maga prāṇa he kuḷa | tayāche etha || Jñāne.13.27 || Jayā prāṇāche gharī | aṅge rābatī bhāū chārī | āṇi manā aisā āvarī | kuḷavāḍīkara || Jñāne.13.28 || Tayāte iṅdriyabailāṅchī peṭī | na mhaṇe avasī pāhāṅṭī | viṣhayakṣhetrī āṭī | kāḍhī bhalī || Jñāne.13.29 || Maga vidhīchī vāpha chukavī | āṇi anyāya bīja vāphavī | kukarmāchā karavī | rāba ĵarī || Jñāne.13.30 || Tari tayāchisārakhe | asaṁbhāvya pāpa pike | maga janmakoṭī duḥkhe | bhogī jīva || Jñāne.13.31 || Nā tarī vidhīchiye vāphe | satkriyā bīja ārope | tari janmakoṭimāpe | sukhachi mavije || Jñāne.13.32 || Tava āṇika mhaṇatī he navhe | he jivāchechi na mhaṇāve | āmute pusā āghave | kṣhetrāche yā || Jñāne.13.33 || Aho jīva etha ukhitā | vastīkara vāṭe jātā | āṇi prāṇa hā balautā | mhaṇoni jāge || Jñāne.13.34 || Anādi je prakrutī | sāṅkhya jiyete gātī | kṣhetra he vruttī | tiyechī jāṇā || Jñāne.13.35 || Āṇi tiyetechi āghavā | āthī gharameḷāvā | mhaṇoni te vāhivā | gharī vāhe || Jñāne.13.36 || Vāhivyāchiye rahāṭī | je mudala tighe iye sruṣhṭī | te tiyechiyā poṭī | ĵahāle guṇa || Jñāne.13.37 || Raĵoguṇa perī | tetule sattwa sokarī | maga veḷe tama karī | saṁvagaṇī || Jñāne.13.38 || Rachūni mahattattwāche khaḷe | maḷī eke kāḷugeni poḷe | tetha avyaktāchī miḷe | sāṅja bhalī || Jñāne.13.39 || Tava ekī matimatī | yā bolāchiyā khaṅtī | mhaṇitale yayā jñaptī | arvāchīnā || Jñāne.13.40 || Hā ho paratattwāāṅta | ke prakrutīchī māta | hā kṣhetravruttāṅta | ugechi āikā || Jñāne.13.41 || Shūnyaseja-sāḷiye | sulīnatechiye tuḷiye | nidrā kelī hotī baḷiye | saṅkalpe yeṇe || Jñāne.13.42 || To avasāṅta cheilā | udyamī sadaiva bhalā | mhaṇoni ṭhevā ĵoḍalā | ichchhāvashe || Jñāne.13.43 || Nirālaṁbīṅchī vāḍī | hotī tribhuvanāyevaḍhī | he tayāchiye ĵoḍī | rūpā ālī || Jñāne.13.44 || Mahābhūtāṅche ekavāṭa | sairā veṅṭāḷūni bhāṭa | bhūtagramāche āghāṭa | chirile chārī || Jñāne.13.45 || Yāvarī ādī | pāṅchavaṭeyāṅchī bāṅdhī | bāṅdhalī prabhedī | pāṅchabhautikī || Jñāne.13.46 || Karmākarmāche guṅḍe | bāṅdha ghātale dohīṅkaḍe | napuṁsake baraḍe | rāne kelī || Jñāne.13.47 || Tetha yerajhārelāgī | janmamrutyūṅchī suraṅgī | suhāvilī nilāgī | saṅkalpe yeṇe || Jñāne.13.48 || Maga ahaṅkārāsi ekalādhī | karūni jīvitāvadhī | vahāvile buddhī | charāchara || Jñāne.13.49 || Yāparī nirāḷī | vāḍhe saṅkalpāchī ḍāḷī | mhaṇoni to muḷī prapaṅchā yayā || Jñāne.13.50 || Yayāparī matamuktakī | tetha paḍighāyile āṇikī | mhaṇatī hā ho vivekī | kaise tumhī || Jñāne.13.51 || Paratattwāchiyā gāṁvī | saṅkalpaseja dekhāvī | tari kā pā na manāvī | prakrutīchi tayāchī || Jñāne.13.52 || Pari aso he navhe | tumhī yā na lagāve | ātāchi he āghave | sāṅgijaila || Jñāne.13.53 || Tari āKāshī kavaṇe | kelī meghāchī bharaṇe | aṅtarikṣha tārāgaṇe | dharī kavaṇa || Jñāne.13.54 || Gaganāchā chāṅdavā | koṇe oḍhilā kedhavā | pavana hiṅḍata asāvā | he kavaṇāche mata || Jñāne.13.55 || Romā kavaṇa perī | siṅdhū kavaṇa bharī | parjanyāchiyā karī | dhārā kavaṇa || Jñāne.13.56 || Taise kṣhetra he swabhāve | vruttī kavaṇāchī navhe | he vāhe tayā phāve | yerā tuṭe || Jñāne.13.57 || Tava āṇike aike | kṣhobhe mhaṇitale nike | tari bhogije eke | kāḷe kevi he || Jñāne.13.58 || Tari yayāĉhā māra | dekhatāti anivāra | tari swamatī bhara | abhimāniyā || Jñāne.13.59 || He ĵāṇe mrutyū rāgiṭā | siṅhāḍayāĉhā darakuṭā | pari kāya kīje vājaṭā | pūrijata ase || Jñāne.13.60 || Mahākalpāparautī | kava ghālūni avachitī | satyalokabhadrajātī | āṅgavije || Jñāne.13.61 || Lokapāḷa nitya nave | diggajāṅche meḷāve | swargīṅchiye āḍave | rigoni moḍī || Jñāne.13.62 || Yera yayācheni aṅgavāte | janmamrutyūṅchiye garte | nirjīve hoūni bhramate | jīvamruge || Jñāne.13.63 || Nyāhāḷī pā kevhaḍā | pasaralāse chavaḍā | karūniyā mājivaḍā ākāragaja || Jñāne.13.64 || Mhaṇoni kāḷāchī sattā | hāchi bola nirutā | aise vāda pāṅḍusutā | kṣhetrālāgī || Jñāne.13.65 || He bahu ukhivikhī | rhuṣhī kelī naimiṣhī | purāṇe iyeviṣhī | matapatrikā || Jñāne.13.66 || [Chhandobhirvividhaiḥ(ph) pruthak] Anuṣhṭubhādi chhaṅde | prabaṅdhī jiye vividhe | te patrāvalaṁbana made | karitī ajhunī || Jñāne.13.67 || [Brahmasūtrapadaishchaiva] Vedīṅche bruhatsāmasūtra | je dekhaṇepaṇe pavitra | pari tayāhī he kṣhetra | neṇavechi || Jñāne.13.68 || [Hetumadbhirvinishchitaiḥ(hi)] Āṇika āṇikīhī bahutī | mahākavī hetumaṅtī | yālāgī matī | veṅchiliyā || Jñāne.13.69 || Pari aise he evaḍhe | kī amukeyāchechi phuḍe | he koṇhāhī varapaḍe | hoyachinā || Jñāne.13.70 || [Chūrṇikā] Ātā yāvarī jaise | kṣhetra he ase | tuĵa sāṅgo taise | sādyaṅta gā || Jñāne.13.71 ||</p>
<p>Mahābhūtānyahaṅgkāro buddhiravyaktameva cha | indriyāṇi dashaikaṁ(ñ) cha pañcha chendriyagocharāḥ(hā) || Bha.Gī.13.5 || Ichchhā dweṣhaḥ(s) sukhaṁ(n) duḥ(hu)khaṁ saṅgghātashchetanā dhrutiḥ(hi) | etatkṣhetraṁ samāsena savikāramudāhrutam || Bha.Gī.13.6 ||</p>
<p>[Saṁ(ṅ)kṣhePārthaḥ] Tari mahābhūtapaṅchaka | āṇi ahaṅkāra eka | buddhī avyakta dashaka | iṅdriyāṅchā || Jñāne.13.72 || Mana āṇīkahī eka | viṣhayāṅchā dashaka | dweṣha sukha duḥkha | saṅghāta ichchhā || Jñāne.13.73 || Āṇi chetanā dhrutī | eva kṣhetravyaktī | sāṅgītalī tuĵapratī | āghavīchi || Jñāne.13.74 || Ātā mahābhūte kavaṇe | kavaṇa viṣhaya kaisī karaṇe | he vegaḷālepaṇe | ekaika sāṅgo || Jñāne.13.75 || [Mahābhūtāni] Tarī pruthvī āpa teja | vāyu vyoma iye tuĵa | sāṅgītalī bujha | mahābhūte || Jñāne.13.76 || [Ahaṁ(ṅ)kāraḥ] Āṇi jāgatiye dashe | swapna lapāle ase | nā tarī aṁvase | chaṅdra gūḍha || Jñāne.13.77 || Nā nā aprauḍhabāḷakī | tāruṇya rāhe thokī | kā na phulatā kaḷikī | āmoda jaisā || Jñāne.13.78 || Kiṅbahunā kāṣhṭhī | vahni jevi kirīṭī | tevi prakrutīchiyā poṭī | gopya ĵo ase || Jñāne.13.79 || Jaisā jvara dhātugata | apathyāche miṣha pāhāta | maga jāliyā āṅta- | bāherī vyāpī || Jñāne.13.80 || Taisī pāṅchāṅhī gāṅṭhī paḍe | jai dehākāra ughaḍe | tai nāchavī chahūṅkaḍe | to ahaṅkāra gā || Jñāne.13.81 || Navala ahaṅkārāchī goṭhī | visheṣhe na lage ajñānāpāṭhī | sajñānāche jhoṅbe kaṅṭhī | nānā saṅkaṭī nāchavī || Jñāne.13.82 || [Buddhiḥ(hi)] Ātā buddhi je mhaṇije | te aishiyā chinhī jāṇije | bolile yadurāje | āike sāṅgo || Jñāne.13.83 || Tari kaṅdarpācheni baḷe | iṅdriyavruttīcheni meḷe | vibhāṅḍūni yetī pāḷe | viṣhayāṅche || Jñāne.13.84 || To sukhaduḥkhāṅchā nāgovā | jetha ugāṇo lāge jīvā | tetha dohīṁsī baravā | pāḍu je dharī || Jñāne.13.85 || He sukha he duḥkha | he puṇya he doṣha | he maiḷa he chokha | aise nivaḍije || Jñāne.13.86 || Jiye adhamottama sujhe | jiye sāne thora bujhe | jiyā diṭhī pārakhije | viṣho jīve || Jñāne.13.87 || Je tejatattwāṅchī ādī | je sattwaguṇāchī vruddhī | te ātmayā jīvāchī saṅdhī | vasavīta ase || Jñāne.13.88 || Arjunā te gā ĵāṇa | buddhi tū saṁpūrṇa | āīka voḷakhaṇa | avyaktāche || Jñāne.13.89 || [Avyaktameva cha] Pai sāṅkhyāchiyā siddhāṅtī | prakrutī je mahāmatī | techi ethe prastutī | avyakta gā || Jñāne.13.90 || Āṇi sāṅkhyayogamate | prakrutī parisavilī tūte | aisī dohī parī jethe | vivaṅchilī || Jñāne.13.91 || Jetha dujī je jīvadashā | tiye nāṁva vīreshā | avyakta etha aisā | paryāya hā || Jñāne.13.92 || Tari pāhālayā rajanī | tārā lopatī gaganī | kā hārape astamānī | bhūtakriyā || Jñāne.13.93 || Nā tarī deha geliyā pāṭhī | dehādika kirīṭī | upādhi lape poṭī | krutakarmāchyā || Jñāne.13.94 || Kā bījamudreāṅtu | thoke tarū samastu | kā vastrapaṇa taṅtu- | dashe rāhe || Jñāne.13.95 || Taise sāṅḍūniyā sthūḷa dharma | mahābhūte bhūtagrama | layā jātī sūkṣhma | hoūni jetha || Jñāne.13.96 || Arjunā tayā nāve | avyakta he ĵāṇāve | ātā āīka āghave | iṅdriyabheda || Jñāne.13.97 || [Indriyāṇi dasha] Tari shravaṇa nayana | twachā ghrāṇa rasana | iye ĵāṇa jñāna | karaṇe pāṅchai || Jñāne.13.98 || Iye tattwameḷāpaṅkī | sukhaduḥkhāṅchī ukhivikhī | buddhi karite mukhī | pāṅche ihī || Jñāne.13.99 || Maga vāchā āṇi kara | charaṇa āṇi adhodwāra | pāyū he prakāra | pāṅcha āṇika || Jñāne.13.100 || Karmeṅdriye mhaṇipatī | tiye iye jāṇijatī | āike kaivalyapatī | sāṅgatase || Jñāne.13.101 || Pai prāṇāchī aṅtaurī | kriyāshakti je sharīrī | tiyechī riginigī dwārī | pāṅche iṁhī || Jñāne.13.102 || Eva dāhāhī karaṇe | sāṅgītalī deva mhaṇe | [ekaṁ(ñ) cha] parisa ātā phuḍepaṇe | mana te aise || Jñāne.13.103 || Je iṅdriyā āṇi buddhī- | mājhāriye saṅdhī | raĵoguṇāchyā khāṅdī | taraḷata ase || Jñāne.13.104 || Nīḷimā aṁbarī | kā mrugatruṣhṇālaharī | taise vāyāṅchi pharārī | vāvo ĵāhale || Jñāne.13.105 || Āṇi shukrashoṇitāchā sāṅdhā | miḷatā pāṅchāṅchā bāṅdhā | vāyutattwa dashadhā | ekachi ĵāhāle || Jñāne.13.106 || Maga tihī dāhī bhāgī | dehadharmāchyā khaivaṅgī | adhiṣhṭhile āṅgī | āpulālyā || Jñāne.13.107 || Tetha chāṅchalya nikhaḷa | ekale ṭhele niḍhāḷa | mhaṇoni rajāche baḷa | dharile teṇe || Jñāne.13.108 || Te buddhīsī bāherī | ahaṅkārāchyā urāvarī | aise ṭhāyī māĵhārī | baḷiyāvale || Jñāne.13.109 || Vāyā mana he nāṁva | yerhavī kalpanāchi sāveva | jayāĉheni saṅge jīva- | dashā vastu || Jñāne.13.110 || Je pravruttīsa mūḷa | kāmā jayāche baḷa | je akhaṅḍa suye saḷa | ahaṅkārāsī || Jñāne.13.111 || Je ichchhete vāḍhavī | āshete chaḍhavī | je pāṭhī puravī | bhayāsi gā || Jñāne.13.112 || Dwaita jetha uṭhī | avidyā jeṇe lāṭhī | je iṅdriyāte loṭī | viṣhayāṁmājī || Jñāne.13.113 || Saṅkalpe sruṣhṭī ghaḍī | saveṅchi vikalpūni moḍī | manorathāṅchyā utaraṅḍī | utarī rachī || Jñāne.13.114 || Je bhulīche kuhara | vāyutattwāche aṅtara | buddhīche dwāra | jhāṅkavile jeṇe || Jñāne.13.115 || Te gā kirīṭī mana | yā bolā nāhī āna | ātā viṣhayābhidhāna- | bheda āike || Jñāne.13.116 || [Pañcha cha] Tarī sparsha āṇi shabda | rūpa rasa gaṅdha | hā viṣhaya paṅchavidha | jñāneṅdriyāṅchā || Jñāne.13.117 || Iṁhī pāṅchai dwārī | jñānāsi dhāva bāherī | jaisā kā hiraviyā chārī | bhāṁbāve pashu || Jñāne.13.118 || [‘chakārārthaḥ’] Maga swara varṇa visarga | athavā swīkāra tyāga | saṅkramaṇa utsarga | viṇmūtrāchā || Jñāne.13.119 || He karmeṅdriyāṅche pāṅcha | viṣhaya gā sācha | je bāṅdhoniyā mācha | kriyā dhāṁve || Jñāne.13.120 || [Indriyagocharāḥ(hā)] Aise he dāhī | viṣhaya gā iye dehī | ātā ichchhā tehī | sāṅgijaila || Jñāne.13.121 || [Ichchhā] Tari bhūtale āṭhave | kā bole kānu jhāṅkave | aisiyāvarī chetave | je gā vruttī || Jñāne.13.122 || Iṅdriyaviṣhayāṅchiyā bheṭī- | sarasīcha je gā uṭhī | kāmāchī bāhuṭī | dharūniyā || Jñāne.13.123 || Jiyecheni uṭhilepaṇe | manā saiṅgha dhāvaṇe | na righāve tetha karaṇe | toṅḍe sutī || Jñāne.13.124 || Jiye vruttīchiyā āvaḍī | buddhī hoya veḍī | viṣhayā jiyā goḍī | te gā ichchhā || Jñāne.13.125 || [Dweṣhaḥ] Āṇi ichchhiliyā sāṅgaḍe | iṅdriyā āmiṣha na ĵoḍe | aisā ĵo ḍāva paḍe | tochi dweṣha || Jñāne.13.126 || [Sukhaṁ] Ātā yāvarī sukha | te evaṅvidha dekha | jeṇe ekeṅchi asheṣha | visare jīva || Jñāne.13.127 || Manā vāche kāye | je āpulī āṇa vāye | dehasmrutīchī trāye | moḍita ye je || Jñāne.13.128 || Jayāĉheni ĵālepaṇe | pāṅguḷā hoije prāṇe | sāttwikāsī duṇeṁ- | varīhī lābha || Jñāne.13.129 || Kā āghaviyāchi iṅdriyavruttī | hrudayāchiyā ekāṅtī | thāpaṭūni suṣhuptī | āṇī je gā || Jñāne.13.130 || Kiṁbahunā soya | jīva ātmayāchī lāhe | tetha je hoya | tayā nāma sukha || Jñāne.13.131 || [Duḥ(hu)khaṁ] Āṇi aisī he avasthā | na ĵoḍatā Pārthā | je jīje techi sarvathā | duḥkha ĵāṇa || Jñāne.13.132 || Te manorathasaṅge na hoye | yeravī siddhi geleṅchi āhe | he donīchi upāye | sukhaduḥkhāṁsī || Jñāne.13.133 || [Chetanā] Ātā asaṅgā sākṣhibhūtā | dehī chaitanyāchī je sattā | tiye nāma pāṅḍusutā | chetanā yetha || Jñāne.13.134 || Je nakhauni Keshavrī | ubhī jāge sharīrī | je tihī avasthāṅtarī | pālaṭenā || Jñāne.13.135 || Manabuddhyādi āghavī | jiyecheni ṭavaṭavī | prakrutivanamādhavī | sadāchi je || Jñāne.13.136 || Jaḍājaḍī aṁshī | rāhāṭe je sarisī | te chetanā gā tuĵasī | laṭike nāhī || Jñāne.13.137 || Pai rāvo parivāra neṇe | ājñāchi parachakra jiṇe | kā chaṅdrācheni pūrṇapaṇe | siṅdhu bharatī || Jñāne.13.138 || Nā nā bhrāmakāche sannidhāna | loho karī sachetana | kā sūryasaṅga jana | cheṣhṭavī gā || Jñāne.13.139 || Agā mukhameḷeṁviṇa | piliyāche poṣhaṇa | karī nirīkṣhaṇa | kūrmī jevī || Jñāne.13.140 || Pārthā tayāparī | ātmasaṅgatī iye sharīrī | sajīvatwāchā karī | upayoga jaḍā || Jñāne.13.141 || Maga tiyete chetanā | mhaṇipe pai Arjunā | ātā dhrutīvivaṅchanā | bheda āike || Jñāne.13.142 || [Dhrutiḥ(hi)] Tari tattwā paraspare | ughaḍa jātiswabhāvavaire | nohe pruthvīte nīre | na nāshije || Jñāne.13.143 || Nīrāte āṭī teja | tejā vāyūsi ĵuṅĵha | āṇi gagana te sahaja | vāyūsi bhakṣhī || Jñāne.13.144 || Tevīṅchi koṇehī veḷe | āpaṇa kāyasayāhī na miḷe | āṅta righoni vegaḷe | ākāsha he || Jñāne.13.145 || Aisī hī pāṅchahī bhūte | na sāhatī ekamekāte | kī tiyeṁhī aikyāte | dehā yetī || Jñāne.13.146 || Dwaṅdwāchī ukhivikhī | soḍūna vasatī ekī | ekaekāte pokhī | nijaguṇe gā || Jñāne.13.147 || Aise na miḷe tayā sājaṇe | chāle dhairye jeṇe | tiye nāma mī mhaṇe | dhrutī pai gā || Jñāne.13.148 || [Saṅgghātaḥ] Āṇi jīveṁsī Pāṅḍavā | yā chhattisāṅchā meḷāvā | to hā etha jāṇāvā | saṅghāta pai gā || Jñāne.13.149 || [Etatkṣhetraṁ samāsena] Eva chhattīsahī bheda | sāṅgītale tuĵa vishada | [prathamashlokasthaṁ(ṅ) kṣhetramityabhidhīyate iti padaṁ vyāchaṣhṭe] yayā yetuleyāte prasiddha | kṣhetra mhaṇije || Jñāne.13.150 || Rathāṅgāṅchā meḷāvā | jevi ratha mhaṇije Pāṅḍavā | kā adhordhwa avevā | nāma deha || Jñāne.13.151 || Kā chāturaṅgasamāje | senā nāma nipaje | kā vākye mhaṇipatī puṅje | akṣharāṅche || Jñāne.13.152 || Kā jaḷadharāṅchā meḷā | vāchya hoya ābhāḷā | nā nā lokā sakaḷā | nāma jaga || Jñāne.13.153 || Kā sneha sūtra vahnī | meḷa ekiye sthānī | dharije to janī | dīpa hoya || Jñāne.13.154 || Taisī chhattīsahī iye tattwe | miḷatī jeṇe ekatwe | teṇe samūhaparatwe | kṣhetra mhaṇije || Jñāne.13.155 || Āṇi vāhateni bhautike | pāpa puṇya etha pike | mhaṇoni āmhī kautuke | kṣhetra mhaṇo || Jñāne.13.156 || Āṇi ekācheni mate | deha mhaṇatī yayāte | pari aso he anaṅte | nāme yayā || Jñāne.13.157 || Pai paratattwā- āraute | sthāvarāāṅtaute | je kāhī hote jāte | te kṣhetrachi he || Jñāne.13.158 || [Savikāramudāhrutaṁ] Pari sura nara uragī | ghaḍata āhe yonivibhāgī | te guṇakarmasaṅgī | paḍile sāte || Jñāne.13.159 || Hechi guṇa-vivaṅchanā | puḍhā mhaṇipela Arjunā | prastuta tuĵa jñānā | rūpa dāvū || Jñāne.13.160 || Kṣhetra tava savistara | sāṅgitale savikāra | mhaṇoni ātā udāra | jñāna āike || Jñāne.13.161 || [Chūrṇikā] Jayā jñānālāgī | gagana giḷitāti yogī | swargāchī āḍavaṅgī | umaraḍoni || Jñāne.13.162 || Na dharitī rhuddhīchī bhīḍa | na karitī siddhīchī ĉhāḍa | yogāaise duvāḍa | heḷasitī || Jñāne.13.163 || Tapodurge volāṅḍita | kratukoṭi vovāṅḍita | ulathūni sāṅḍita | karmavallī || Jñāne.13.164 || Nānā bhajanamārgī | dhāvata ughaḍiyā āṅgī | eka righatāti suraṅgī | suṣhumnechiye || Jñāne.13.165 || Aisī jiye jñānī | munīshwarāṅchī utānhī | vedatarūchyā pānovānī | hiṅḍatātī || Jñāne.13.166 || Deīla gurusevā | iyā buddhī Pāṅḍavā | janmashatāṅchā sāṅḍovā | ṭākita je || Jñāne.13.167 || Jayā jñānāchī rigavaṇī | avidye uṇe āṇī | jīvā ātmayā bujhāvaṇī | māṅḍūni de || Jñāne.13.168 || Je iṅdriyāṅchī dwāre āḍī | pravruttīche pāya moḍī | je dainyachi pheḍī | mānasāche || Jñāne.13.169 || Dwaitāchā dukāḷa pāhe | sāmyāte suyāṇa hoye | jayā jñānāchī soye | aise karī || Jñāne.13.170 || Madāchā ṭhāvochi pusī | je mahāmohāte grasī | nedī āpapara aisī | bhāṣha uro || Jñāne.13.171 || Je saṁsārāte unmūḷī | saṅkalpapaṅka prakṣhāḷī | anāvarāte veṅṭāḷī | jñeyāte je || Jñāne.13.172 || Jayāĉheni ĵālepaṇe | pāṅguḷa hoije prāṇe | jayāĉheni viṅdāṇe | jaga he cheṣhṭe || Jñāne.13.173 || Jayāĉheni ujāḷe | ughaḍatī buddhīche ḍoḷe | jīva doṅdāvarī loḷe | ānaṅdāchiye || Jñāne.13.174 || Aise je jñāna | pavitraikanidhāna | jetha viṭāḷale mana | chokha kīje || Jñāne.13.175 || Ātmayā jīvabuddhī | je lāgalī hotī kṣhayavyādhī | te jayāchiyā sannidhī | nirujā kīje || Jñāne.13.176 || Te anirūpya kī nirūpije | aikatā buddhī āṇije | vāṅchūni ḍoḷā dekhije | aise nāhī || Jñāne.13.177 || Maga techi iye sharīrī | jai āpulā prabhāvo karī | tai iṅdriyāṅchiyā vyāpārī | ḍoḷāṅhi dise || Jñāne.13.178 || Pai vasaṅtāche rigavaṇe | jhāḍāṅcheni sājepaṇe | jāṇije tevi karaṇe | sāṅgatī jñāna || Jñāne.13.179 || Agā vrukṣhāsi pātāḷī | jaḷa sāpaḍe mūḷī | te shākhāṅchiye bāhāḷī | varihī dise || Jñāne.13.180 || Kā bhūmīche mārdava | sāṅge koṁbhāchī lavalava | nā nā āchāra gaurava | sukulīnāche || Jñāne.13.181 || Athavā saṁbhramāchiyā āyatī | sneha jaisā ye vyaktī | kā darshanāchiye prashastī | puṇyapuruṣha || Jñāne.13.182 || Nā tarī keḷī kāpūra jāhālā | jevi parimaḷe āṇo ālā | kā bhiṅgārī dīpa ṭhevilā | bāheri phāṅke || Jñāne.13.183 || Taise hrudayīṅcheni jñāne | jiye dehī umaṭatī chinhe | tiye sāṅgo ātā avadhāne | chāṅge āika || Jñāne.13.184 ||</p>
<p>Amānitwamadambhitwamahiṁ(ṅ)sā kṣhāntirārjavam | āchāryopāsanaṁ shauchaṁ sthairyamātmavinigrahaḥ || Bha.Gī.13.7 ||</p>
<p>[Amānitwaṁ-‘asminnavalakṣhaṇāni’] Tarī kavaṇehī viṣhayīṅche | sāmya hoṇe na ruche | saṁbhāvitapaṇāche | vojhe jayā || Jñāne.13.185 || Āthilechi guṇa vānitā | mānyapaṇe mānitā | yogyateche yetā | āṅgā rūpa || Jñāne.13.186 || Tai gajabaĵo lāge kaisā | vyādhe ruṅdhalā mruga jaisā | kā bāhī taratā vaḷasā | dāṭalā jevī || Jñāne.13.187 || Pārthā teṇe pāḍe | sanmāne ĵo sāṅkaḍe | garimete āṅgākaḍe | yevoṅchi nedī || Jñāne.13.188 || Pūjyatā ḍoḷā na dekhāvī | swakīrti kānī nāyakāvī | hā amuka aisī nohāvī | sechi lokā || Jñāne.13.189 || Tetha satkārāchī ke goṭhī | ke ādarā deīla bheṭī | maraṇeṁsī sāṭī | namaskāritā || Jñāne.13.190 || Vāchaspatīcheni pāḍe | sarvajñatā tarī ĵoḍe | pari veḍivemāji daḍe | mahime bheṇe || Jñāne.13.191 || Chāturya lapavī | mahattwa hāravī | pisepaṇa miravī | āvaḍonī || Jñāne.13.192 || Laukikāchā udwega | shāstrāṁvarī ubaga | ugepaṇī chāṅga | āthī bhara || Jñāne.13.193 || Jage avajñāchi karāvī | saṁbaṅdhī soyachi na dharāvī | aisī aisī jīvī | ĉhāḍa bahu || Jñāne.13.194 || Taḷavaṭapaṇa bāṇe | āṅgī hiṇāvo khevaṇe | te techi karaṇe | bahutakarūni || Jñāne.13.195 || Hā jīvaṅta nā nohe | loka kalpī yeṇe bhāve | taise jiṇe hoāve | aisī ājñā || Jñāne.13.196 || Paila chālata kī nohe | kī vāreni jāta āhe | janā aisā bhrama jāye | taise hoije || Jñāne.13.197 || Māĵhe asatepaṇa lopo | nāmarūpa hārapo | maĵa ĵhaṇe vāsipo | bhūtajāta || Jñāne.13.198 || Aisī jayāṅchī navasīye | ĵo nitya ekāṅtā jāta jāye | nāmeeṅchi ĵo jiye | vijanācheni || Jñāne.13.199 || Vāyū āṇi tayā paḍe | gaganeṁsī bolo āvaḍe | jīve prāṇa jhāḍe | paḍhiyaṅtī jayā || Jñāne.13.200 || Kiṁbahunā aisaaisī | chinhee jayā dekhasī | ĵāṇa tayā jñāneṁsī | sheja jāhālī || Jñāne.13.201 || Pai amānitwa puruṣhī | te ĵāṇāve iṁhī miṣhī | ātā adaṁbhāchiyā voḷakhīsī | saurasa devo || Jñāne.13.202 || [Adambhitwaṁ] Tari adaṁbhitwa aise | lobhiyāche mana jaise | jīva jāvo pari numase | ṭhevilā ṭhāvo || Jñāne.13.203 || Tayāparī kirīṭī | paḍilāhī prāṇasaṅkaṭī | pari sukruta nā prakaṭī | āṅge bole || Jñāne.13.204 || Khaḍāṇe ālā pānhā | paḷavī jevī Arjunā | kā lapavī paṇyāṅganā | vaḍilapaṇa || Jñāne.13.205 || Āḍhya ātuḍe aḍavī | maga āḍhyatā jevi hāravī | nā tarī kuḷavadhū lapavī | avayavāṅte || Jñāne.13.206 || Nā nā kruṣhīvaḷa āpule | pāṅghuravī perile | taise jhāṅkī nipajale | dānapuṇya || Jñāne.13.207 || Varivarī deha na pūjī | lokāṅte na raṅjī | swadharma vāgdhwajī | bāṅdho neṇe || Jñāne.13.208 || Paropakāra na bole | na miravī abhyāsile | na shake vikū ĵoḍale | sphītīsāṭhī || Jñāne.13.209 || Sharīrabhogākaḍe | pāhātā krupaṇa āvaḍe | yerhavī dharmaviṣhayī thoḍe | bahū na mhaṇe || Jñāne.13.210 || Gharī dise sāṅkaḍa | dehīṅchī āyatī roḍa | pari dānī jayā hoḍa | suratarūsī || Jñāne.13.211 || Kiṁbahunā swadharmī thora | avasarī udāra | ātmacharche chatura | yerhavī veḍā || Jñāne.13.212 || Keḷīche daḷavāḍe | haḷu pokaḷa āvaḍe | pari phaḷoni gāḍhe | rasāḷa jaise || Jñāne.13.213 || Kā meghāche āṅga jhīla | dise vāreni jaise jāīla | pari varṣhatī navala | ghaṇavaṭa te || Jñāne.13.214 || Taisā ĵo pūrṇapaṇī | pāhātā dhātī āyaṇī | yerhavī tarī vāṇī | tochi ṭhāya || Jñāne.13.215 || He aso yā chinhāṅchā | naṭanācha ṭhāyī jayāchyā | ĵāṇa jñāna tayāchyā | hātā chaḍhale || Jñāne.13.216 || Pai gā adaṁbhapaṇa | mhaṇitale te he ĵāṇa | ātā āīka khuṇa | ahiṁsechī || Jñāne.13.217 || [Ahiṁsā] Tarī ahiṁsā bahutī parī | bolilī ase avadhārī | āpulāliyā manāṅtarī | nirūpilī || Jñāne.13.218 || Pari te aisī dekhā | jaishā khāṅḍūniyā shākhā | maga tayāchiyā buḍukhā | kuṅpa kīje || Jñāne.13.219 || Kā bāhū toḍoni pachavije | maga bhukechī pīḍā rākhije | nā nā deūḷa moḍūni kīje | pauḷi devā || Jñāne.13.220 || Taisī hiṅsāchi karūni ahiṁsā | nipajavije hā aisā | pai pūrvamīmāṁsā | nirṇaya kelā || Jñāne.13.221 || Je avruṣhṭīcheni upadrave | gādale vishwa āghave | mhaṇoni parjanyeṣhṭī karāve | nānā yāga || Jñāne.13.222 || Tava tiye iṣhṭīṅchiyā buḍī | pashuhiṅsā tava rokaḍī | maga ahiṅsechī thaḍī | kaiṅchī dise || Jñāne.13.223 || Perije nusadhī hiṁsā | tetha ugavela kāya ahiṁsā | pari navala bāpā dhivasā | yā yājñikāṅchā || Jñāne.13.224 || [Āyurvedamatam] Āṇi āyurveda āghavā | to yācha moharā Pāṅḍavā | ĵo jīvākāraṇe karāvā | jīvaghāta || Jñāne.13.225 || Nānāroge āhāḷalī | loḷatī bhūte dekhilī | te hiṅsā nivārāvayā kelī | chikitsā pai || Jñāne.13.226 || Tava te chikitsepahile | ekāche kaṅda khāṇavile | āṇi ekā upaḍavile | samūḷī sapatrī || Jñāne.13.227 || Eke āḍa moḍavilī | ajaṅgamāchī khāla kāḍhavilī | eke garbhiṇī ukaḍavilī | puṭāmājī || Jñāne.13.228 || Ajātashatrū taruvarā | sarvāṅgī devavilyā shirā | aise jīva gheūni dhanurdharā | koraḍe kele || Jñāne.13.229 || Āṇi jaṅgamāhī hāta | lāūni kāḍhile pitta | maga rākhile shiṇata | āṇika jīva || Jñāne.13.230 || Aho vasatī dhavaḷāre | moḍūni kelī devhāre | nāgavūni vevhāre | gavādī ghātalī || Jñāne.13.231 || Mastaka pāṅghuravile | tava taḷavaṭī ughaḍe paḍile | ghara moḍoni kele | māṅḍava puḍhe || Jñāne.13.232 || Nānā pāṅghuraṇe | ĵāḷūni jaise tāpaṇe | kā ĵāle āṅgadhuṇe | kuṅjarāche || Jñāne.13.233 || Nā tarī baila vikūni goṭhā | puṁsa lāvoni bāṅdhije gāṅṭhā | iyā karaṇī kī cheṣhṭā | kāi haṁso || Jñāne.13.234 || [‘bauddhamataṁ’] Ekī dharmāchiyā vāhaṇī | gāḷū ādarile pāṇī | tava gāḷitayā āhāḷaṇī | jīva mele || Jñāne.13.235 || Eka na pachavitīchi kaṇa | iye hiṁseche bheṇa | tetha kadarthale prāṇa | tehī hiṁsā || Jñāne.13.236 || Eva hiṁsāchi ahiṁsā | karmakāṅḍī hā aisā | siddhāṅta sumanasā | voḷakhe tū || Jñāne.13.237 || Pahile ahiṅseche nāṁva | āmhī kele ĵava | tava sphūrti bāṅdhalī hāva | iye matī || Jñāne.13.238 || Tari kaiseni iyete gāḷāve | mhaṇoni paḍile bolāve | tevīṅchi tuvāṅhī ĵāṇāve | aisā bhāva || Jñāne.13.239 || Bahutakarūni kirīṭī | hāchi viṣhaya iye goṭhī | yerhavī kā avhāṭī | dhāvijela gā || Jñāne.13.240 || Āṇi swamatāchiyā nirdhārā- | lāgoniyā dhanurdharā | prāptā matāṅtarā | nirvacha kīje || Jñāne.13.241 || Aisī he avadhārī | nirūpitī parī | ātā yayāvarī | mukhya je gā || Jñāne.13.242 || Te swamata bolijela | ahiṁse rūpa kījela | jiyā uṭhaliyā ātula | jñāna dise || Jñāne.13.243 || [‘ahiṁ(n)sā tridhā | kāyikī vāchikī mānasikī cheti | tatra kāyikī tridhā | pādendriyasādhyā hastendriyasādhyā chakṣhurindriyasādhyā cha | tāṁ(ṅ) krameṇa vyāchaṣhṭe’] Pari te adhiṣhṭhileni āṅge | jāṇije ācharateni bāge | jaisī kasavaṭī sāṅge | vāniyāte || Jñāne.13.244 || Taise jñānāmanāchiye bheṭī | sariseṅchi ahiṁseche biṁba uṭhī | techi aise kirīṭī | parisa ātā || Jñāne.13.245 || [‘pādendriyasādhyā’] Tari taraṅga nolāṅḍita | laharī pāye na phoḍita | sāṅchalu na moḍata | pāṇiyāĉhā || Jñāne.13.246 || Vege āṇi lesā | diṭhī ghālūni āvisā | jaḷī baka jaisā | pāula suye || Jñāne.13.247 || Kā kamaḷāvarī bhramara | pāya ṭhevitī haḷuvāra | kuchaṅbela kesara | iyā shaṅkā || Jñāne.13.248 || Taise paramāṇu pāṅguṅtale | jāṇūni jīva sānule | tetha kāruṇyāmāji pāule | lapavūni chāle || Jñāne.13.249 || Te vāṭa krupechī karita | te dishāchi snehabharita | jīvātaḷī āṅtharita | āpulā jīva || Jñāne.13.250 || Aisiyā jatanā | chālaṇe jayā Arjunā | he anirvāchya parimāṇā | purijenā || Jñāne.13.251 || Pai mohācheni sāṅgaḍe | lāsī pilī dharī toṅḍe | tetha dāṅtāṅche āṅgaraḍe | lāgatī jaise || Jñāne.13.252 || Kā snehāḷa māye | tānhayāchī vāsa pāhe | tiye diṭhī āhe | haḷuvāra je || Jñāne.13.253 || Nā nā kamaḷadaḷe | ḍolavijatī ḍhāḷaḍhāḷe | to jeṇe pāḍe bubuḷe | vārā ghepe || Jñāne.13.254 || Taiseni mārdave pāya | bhūmīvarī nyasīta ĵāya | lāgatī tetha hoya | jīvā sukha || Jñāne.13.255 || Aisiyā laghimā ĉhālatā | krumi kīṭaka pāṅḍusutā | dekhe tari māghautā | haḷūchi nighe || Jñāne.13.256 || Mhaṇe pāvo dhaḍaphaḍīla | tari swāmīchī nidrā moḍela | rachalepaṇā paḍela | jhotī hana || Jñāne.13.257 || Iyā kākuḷatī | vāhaṇī ghe māgutī | koṇehī vyaktī | na vache varī || Jñāne.13.258 || Jīvācheni nāve | truṇāteṅhī nolāṅḍave | maga na lekhitā jāve | he ke goṭhī || Jñāne.13.259 || Muṅgiye Meru nolāṅḍave | mashakā siṅdhu na tarave | taise bheṭaliyā na karave | atikrama || Jñāne.13.260 || Aisī jayāchī chālī | krupā phulī phaḷā ālī | [‘vāchikī’] vāchikī dekhasī jiyālī | dayā vāche || Jñāne.13.261 || Swaye shwasaṇeṅchi te sukumāra | mukha mohāche māhera | mādhuryā ĵāhāle aṅkura | dashana taise || Jñāne.13.262 || Puḍhā sneha pājhare | māghā chālatī akṣhare | shabda pāṭhī avatare | krupā ādhī || Jñāne.13.263 || Tava bolaṇeṅchi nāhī | bolo mhaṇe ĵarī kāhī | tari bola koṇāhī | khupela kā || Jñāne.13.264 || Bolatā adhikahī nighe | tari koṇāchiyā varmī na lage | āṇi koṇāsi na righe | shaṅkā manī || Jñāne.13.265 || Māṅḍilī goṭhī hana moḍela | vāsipela koṇī uḍela | āikoni vovāṅḍila | koṇhī ĵarī || Jñāne.13.266 || Tari duvāḷī koṇā nohāvī | bhaṅvaī kavaṇāchī nuchalāvī | aisā bhāva jīvī | mhaṇoniyā || Jñāne.13.267 || Maga prārthilā vipāye | jari lobhe bolo jāye | tari parisatyā hoye | māyabāpa || Jñāne.13.268 || Kā nādabrahmachi muse āle | kī Gaṅgāpaya asaḷale | pativrate āle | vārdhakya jaise || Jñāne.13.269 || Taise sācha āṇi mavāḷa | mitale āṇi rasāḷa | shabda jaise kalloḷa | amrutāche || Jñāne.13.270 || Virodhavādabaḷu | prāṇitāpaḍhāḷu | upahāsa chhaḷu | varmasparsha || Jñāne.13.271 || Āṭu vegu viṅdāṇa | āshā shaṅkā pratāraṇa | he saṅnyasile avaguṇa | jayā vāchā || Jñāne.13.272 || [Chakṣhurindriyasādhyā] Āṇi tayāchiparī kirīṭī | thāu jayāchiyā diṭhī | sāṅḍiliyā bhrukuṭī | mokaḷiyā || Jñāne.13.273 || Kā je bhūtī vastu āhe | tiye rūpo shake vipāye | mhaṇoni vāsa na pāhe | bahutakarūni || Jñāne.13.274 || Aisāhī koṇe eke veḷe | bhitarale krupecheni baḷe | ughaḍoni ḍoḷe | druṣhṭī ghālī || Jñāne.13.275 || Tari chaṅdrabiṅbauni dhārā | nigatā navhatī gocharā | pari ekasare chakorā | nighatī doṅde || Jñāne.13.276 || Taise prāṇiyā hoye | ĵarī to kaṁhī vāsa pāhe | tayā avalokanāchī soye | kūrmīhī neṇe || Jñāne.13.277 || Kiṁbahunā aisī | diṭhī jayāchī bhūtāṁsī | [‘hastendriyasādhyā’] karahī dekhasī | taisechi te || Jñāne.13.278 || Tari hoūniyā krutārtha | rāhile siddhāṅche manoratha | taise jayāche hāta | nirvyāpāra || Jñāne.13.279 || Akṣhama āṇi saṅnyāsile | kā niridhana āṇi viĵhāle | mukeni ghetale | mauna jaise || Jñāne.13.280 || Tayāparī kāhī | jayā karā karaṇe nāhī | je akartayāchyā ṭhāyī | baiso yetī || Jñāne.13.281 || Āsuḍela vārā | nakha lāgela aṁbarā | iyā buddhi karā | chaḷo nedī || Jñāne.13.282 || Tetha āṅgāvarilī uḍavāvī | kā ḍoḷā rigate jhāḍāvī | pashupakṣhyā dāvāvī | trāsamudrā || Jñāne.13.283 || Iyā keutiyā goṭhī | nāvaḍe daṅḍa kāṭhī | maga shastrāche kirīṭī | bolaṇe ke || Jñāne.13.284 || Līlākamale kheḷaṇe | kā puṣhpamāḷā jhelaṇe | na karī mhaṇe gophaṇe | aise hoīla || Jñāne.13.285 || Hālavatīla romāvaḷī | yālāgī āṅga na kuravāḷī | nakhāṅchī guṅḍāḷī | boṭāṁvarī || Jñāne.13.286 || Tava karaṇeṁyāĉhāchi abhāva | pari aisāhī paḍe ḍāva | tari hātā hāchi sarāva | je ĵoḍijatī || Jñāne.13.287 || Kā nābhikārā uchalije | hāta paḍiliyā deije | nā tari ārtāte sparshije | aḷumāḷu || Jñāne.13.288 || Heṁhī uparodhe karaṇe | tarī ārtabhaya haraṇe | neṇatī chaṅdrakiraṇe | jivhāḷā to || Jñāne.13.289 || Pāvoni to sparshu | malayāniḷa kharapusu | yeṇe māne pashu | kuravāḷaṇe || Jñāne.13.290 || Je sadāṅchi te mokaḷe | jaishī chaṅdanāṅge shītaḷe | na phaḷatāṅhī nirphaḷe | hotīchi nā || Jñāne.13.291 || Ātā aso he vāgjāḷa | ĵāṇe te karataḷa | sajjanāṅĉhe shīḷa | swabhāva jaise || Jñāne.13.292 || [‘mānasikī’] Ātā mana tayāche | sāṅgo mhaṇo sāche | tarī sāṅgītale koṇāche | vilāsa he || Jñāne.13.293 || Kāī shākhā navhe taru | jaḷeṁvīṇa ase sāgaru | teja āṇi tejākāru | āna kāī || Jñāne.13.294 || Avayava āṇi sharīra | he vegaḷāle kāya kīra | kī rasa āṇi nīra | sinānī āthī || Jñāne.13.295 || Mhaṇoni he je sarva | sāṅgitale bāhyabhāva | te manachi sāvayava | aise ĵāṇa || Jñāne.13.296 || Je bhuī bīja khoṁvile | techi varī rukha ĵāhāle | taise iṅdriyadwārā phāṅkale | te aṅtarachi kī || Jñāne.13.297 || Pai mānasīṅchi ĵarī | ahiṁsechī avasarī | tari kaiṅchī bāherī | vosaṅḍela || Jñāne.13.298 || Āvaḍe te vruttī kirīṭī | ādhī manaunīchi uṭhī | maga te vāche diṭhī | karāṁsi ye || Jñāne.13.299 || Vāṅchūni manīchi nāhī | te vāchesi umaṭela kāī | bījeṁvīṇa bhuī | aṅkura ase || Jñāne.13.300 || Mhaṇoni manapaṇa jai moḍe | tai iṅdriya ādhīṅchi ubaḍe | sūtradhāreṁvīṇa sāikhaḍe | vāvo jaise || Jñāne.13.301 || Ugamīṅchi vāḷūni jāye | te voghī kaiche vāhe | jīvo geliyā āhe | cheṣhṭā dehī || Jñāne.13.302 || Taise mana he Pāṅḍavā | mūḷa iṅdriyabhāvā | hechi rāhaṭe āghavā | dwārī ihī || Jñāne.13.303 || Pari jiye veḷī jaise | je hoūni āṅta ase | bāheri ye taise | vyāpārarūpe || Jñāne.13.304 || Yālāgī sāchokāree | manī ahiṅsā thāṅve thore | jaisī pikalī drutī ādare | bobhāta nighe || Jñāne.13.305 || Mhaṇoni iṅdriye techi saṁpadā | veṅchitā hī udāvādā | ahiṅsechā dhaṅdā | karite āhātī || Jñāne.13.306 || Samudrī dāṭe bharite | tai samudrachi bharī taryāte | taise swasaṅpattī chitte | iṅdriyā kele || Jñāne.13.307 || He bahu aso paṅḍita | dharūni bāḷāchā hāta | voḷī lihī suvyakta | āpaṇachi || Jñāne.13.308 || Taise dayālutwa āpule | mane hātāpāyā āṇile | maga tetha upajavile | ahiṁsete || Jñāne.13.309 || Yākāraṇe kirīṭī | iṅdriyāṅchiyā goṭhī | manāchiyechi rāhāṭī | rūpa kele || Jñāne.13.310 || Aisā mane dehe vāchā | sarva saṅnyāsa daṅḍāchā | jāhālā ṭhāyī jayāĉhā | dekhashīla || Jñāne.13.311 || To ĵāṇa velhāḷa | jñānāche veḷāuḷa | he aso nikhiḷa | jñānachi to || Jñāne.13.312 || Je ahiṅsā kāne aikije | graṅthādhāre nirūpije | te pāhāvī aise jai upaĵe | tai tochi pāhāvā || Jñāne.13.313 || Aise mhaṇitale deve | [‘iti ahiṁsālakṣhaṇaṁ, parapīḍājananamahiṁseti vaktavye matāntaranirāsena visheṣhato vyākhyāne kāraṇamāha-’] te bole eke sāṅgāve | pari phāṅkale he upasāhāve | tumhī maĵa || Jñāne.13.314 || Mhaṇāla hirave chārī gurū | visare māgīla mohara dharū | kā vārelage pāṅkhirū | gaganī bhare || Jñāne.13.315 || Taisiyā premāchiyā sphūrtī | phāvaliyā rasavruttī | vāhavilā matī | ākaḷenā || Jñāne.13.316 || Tari taise nohe avadhārā | kāraṇa ase vistārā | yerhavī pada tarī akṣharā | tihīṅcheṅcha || Jñāne.13.317 || Ahiṁsā mhaṇatā thoḍī | pari taiṅchi he hoya ughaḍī | je loṭijatī koḍī | matāṅchiyā || Jñāne.13.318 || Yerhavī prāpte matāṅtare | thātaṁbūni āṅgabhare | bolijela te nasare | tumhāṁpāsī || Jñāne.13.319 || Ratnapārakhīyāchiyā gāṁvī | jāīla gaṅḍakī tari soḍāvī | kāshmīrī na karāvī | miḍagaṇa tethe || Jñāne.13.320 || Kāisā vāsa kāpurā | maṅda jetha avadhārā | piṭhāchā vikarā | tiyesāta || Jñāne.13.321 || Mhaṇoni iye sabhe | bolakepaṇācheni kṣhobhe | lāgasara na labhe | bolā Prabhū || Jñāne.13.322 || Sāmānyā āṇi visheṣhā | sakaḷai kījela dekhā | tari kānācheyā mukhā- | kaḍe nyāla nā tumhī || Jñāne.13.323 || Shaṅkecheni gadaḷe | jai shuddha prameya maiḷe | tai māgutiyā pāulī paḷe | avadhāna yete || Jñāne.13.324 || Kā karūni bābuḷiyechī buṅthī | jaḷe jiye ṭhātī | tayāṅchī vāsa pāhātī | haṅsa kāī || Jñāne.13.325 || Kā abhrāpailīkaḍe | jai yeta chāṅdiṇe koḍe | tai chakore chāṅchuvaḍe | uchalatī nā || Jñāne.13.326 || Taise tumhī vāsa na pāhāla | graṅtha neghā vari kopāla | ĵarī avisaṁvāda nohela | nirūpaṇa || Jñāne.13.327 || Na bujhāvitā mate | na phiṭe ākṣhepāche lāgate | te vyākhyāna jī tumate | ĵoḍūni nedī || Jñāne.13.328 || Āṇi māĵhe tava āghave | grathana yeṇeṅchi bhāve | je tumhī saṅtī hoāve | sanmukha sadā || Jñāne.13.329 || Yerhavī tarī sāchokāre | tumhī Gītārthāche soyare | ĵāṇoni Gītā jīvasare | dharilī miyā || Jñāne.13.330 || Je sarvaswa āpule dyāla | maga iyete soḍavūni nyāla | mhaṇoni graṅtha navhe vola | sāchachi he || Jñāne.13.331 || Kā sarvaswāchā lobha dharā | volīchā avhera karā | tari gīte maĵa avadhārā | ekachi gatī || Jñāne.13.332 || Kiṁbahunā maĵa | tumachiyā krupā kāĵa | tiyelāgī vyāja | graṅthāche kele || Jñāne.13.333 || Tari tumhā rasikāṅĵoge | vyākhyāna shodhāve lāge | mhaṇūni jī matāṅge | bolo gelo || Jñāne.13.334 || Tava kathesi pasaru jāhālā | shlokārtha dūri gelā | kīĵo kṣhamā yayā bolā | apatyā maĵa || Jñāne.13.335 || Āṇi ghāṁsāāṅtila haraḷa | pheḍitā lāge veḷa | te dūṣhaṇa navhe khaḍaḷa | sāṅḍāvā kī || Jñāne.13.336 || Kā saṅvachorā ĉhukavitā | divasa lāgaliyā mātā | kopāve kī jīvitā | jitāṇe kīje || Jñāne.13.337 || Pari yāvarīla he navhe | tumhī upasāhile techi barave | ātā avadhāriĵo deve | bolile aise || Jñāne.13.338 || Mhaṇe unmeṣhasulochanā | sāvadha hoī Arjunā | karū tuĵa jñānā | voḷakhī ātā || Jñāne.13.339 || [Kṣhāntiḥ(hi)] Tari jñāna gā te ethe | voḷakha tū nirute | ākrosheṅvīṇa jethe | kṣhamā ase || Jñāne.13.340 || Agādhasarovarī | kamaḷiṇī jiyāparī | kā sadaivāṅchiyā gharī | saṅpatti jaisī || Jñāne.13.341 || Pārthā teṇeṁpāḍe | kṣhamā jayāte vāḍhe | tehī lakṣhe te phuḍe | lakṣhaṇī sāṅgo || Jñāne.13.342 || Tari paḍhiyaṅte leṇe | āṅgī bhāve jeṇe | dharije tevi sāhaṇe | sarvachi jayā || Jñāne.13.343 || Trividha mukhya āghave | upadravāṅche meḷāve | vari paḍiliyā navhe | vāṅkaḍā ĵo || Jñāne.13.344 || Apekṣhita pāve | te jeṇe toṣhe mānāve | anapekṣhitāhī karave | māna tochi || Jñāne.13.345 || Ĵo mānāpamānāte sāye | sukhaduḥkha jetha sāmāye | niṅdāstutī nohe | dukhaṅḍa ĵo || Jñāne.13.346 || Unhāḷeni ĵo na tāpe | himavaṅtī na kāṁpe | kāyasenihī na vāsipe | pātaleyā || Jñāne.13.347 || Swashikharāṅchā bhāru | neṇe jaisā Meru | kī dharā yajñasūkaru | vojhe na mhaṇe || Jñāne.13.348 || Nā nā charācharī bhūtī | dāṭaṇī navhe kṣhitī | taisā nānā dwaṅdwaprāptī | ghāmejenā || Jñāne.13.349 || Gheūni jaḷāche loṭa | āliyā nadīnadāṅche saṅghāṭa | karī vāḍa poṭa | samudra jevī || Jñāne.13.350 || Taise jayāchiyā ṭhāyī | na sāhaṇe kāhīṅchi nāhī | āṇi sāhatase aiseṁhī | smaraṇa nure || Jñāne.13.351 || Sharīrā je pātale | te karūni ghālī āpule | tetha sāhateni navale | ghepijenā || Jñāne.13.352 || He anākrosha kṣhamā | jetha āthī priyottamā | ĵāṇa teṇe mahimā | jñānāsī gā || Jñāne.13.353 || To puruṣha Pāṅḍavā | jñānāchā volāvā | [ārjavaṁ] ātā parisa ārjavā | rūpa karū || Jñāne.13.354 || Tari ārjava te aise | prāṇāche saujanya jaise | āvaḍatayāhī doṣhe | ekachi pai gā || Jñāne.13.355 || Kā toṅḍa pāhuni prakāshu | na karī jevi chaṅḍāṁshu | jagā eka avakāshu | ākāsha jaise || Jñāne.13.356 || Taise jayāche mana | māṇusāprati āna āna | nohe āṇi vartana | aise pai te || Jñāne.13.357 || Je jagachi sanoḷakha | jageṅsī junāṭa soyarika | āpa para he bhāka | ĵāṇaṇe nāhī || Jñāne.13.358 || Bhalateṇeṁsī meḷa | pāṇiyā aisā ḍhāḷa | kavaṇevikhī āḍaḷa | neghe chitta || Jñāne.13.359 || Vāriyāchī dhāva | taise saraḷa bhāva | shaṅkā āṇi hāva | nāhī jayā || Jñāne.13.360 || Māyepuḍhe bāḷakā | rigatā nāhī shaṅkā | taise mana detā lokā | nālochī ĵo || Jñāne.13.361 || Phāṅkaliyā iṅdīvarā | parivara nāhī dhanurdharā | taisā konakoparā | neṇechi ĵo || Jñāne.13.362 || Chokhāḷapaṇa ratnāche | ratnāvarī kiḷeche | taise puḍhe mana jayāche | karaṇe pāṭhī || Jñāne.13.363 || Ālochū ĵo neṇe | anubhavachi ĵogāvaṇe | dharī mokalī aṅtaḥkaraṇe | nohe jayā || Jñāne.13.364 || Diṭhī nohe miṇadhī | bolaṇe nāhī saṅdigdhī | kavaṇesī hīnabuddhī | rāhāṭo neṇe || Jñāne.13.365 || Dāhāhī iṅdriye prāṅjaḷe | niḥprapaṅche nirmaḷe | pāṅchahī pālava mokaḷe | āṭhahī pāhara || Jñāne.13.366 || Amrutāchī dhāra | taise ujū aṅtara | kiṅbahunā ĵo māhera | yā chinhāṅche || Jñāne.13.367 || To puruṣha subhaṭā | ārjavāchā āṅgavaṭhā | ĵāṇa tethechi gharaṭā | jñāne kelā || Jñāne.13.368 || [‘āchāryopāsanaṁ’] Ātā yayāvarī | gurubhaktīchī parī | sāṅgo gā avadhārī | chaturanāthā || Jñāne.13.369 || Āghaviyāṅchi daivā | janmabhūmī he sevā | je brahma karī jīvā | shochyāteṁhī || Jñāne.13.370 || Te āchāryopāstī | sāṅgijela tuĵapratī | baiso de eka pāṅtī | avadhānāchī || Jñāne.13.371 || Tari sakaḷa jaḷasamruddhī | gheūni Gaṅgā nigālī udadhī | kī shrutī he mahāpadī | paiṭhī jāhālī || Jñāne.13.372 || Nā nā veṅṭāḷūni jīvite | guṇāguṇa ukhite | prāṇanāthāsi uchite | didhale priyā || Jñāne.13.373 || Taise sabāhya āpule | jeṇe gurukuḷī vopile | āpaṇape kele | bhaktīche ghara || Jñāne.13.374 || [Sā bhaktirnavavidhā- “shravaṇaṁ(ṅ) kīrtanaṁ viṣhṇoḥ(s) smaraṇaṁ pādasevanam | archanaṁ vaṁ(n)danaṁ(n) dāsyaṁ sakhyamātmanivedana’’ iti (bhā. ska. 7) ‘tatra smaraṇabhaktimāha-’] Gurugruha jiye deshī | to deshachi vase mānasī | virahiṇī kā jaishī | vallabhāte || Jñāne.13.375 || Tiyekaḍoni yetase vārā | dekhoni dhāṁve sāmorā | āḍa paḍe mhaṇe gharā | bīje kīĵo || Jñāne.13.376 || Sāchā premāchiyā bhulī | tiye dishesīchi āvaḍe bolī | jīva thānapatī karūni ghālī | gurugruhī ĵo || Jñāne.13.377 || Pari guruājñā dharile | deha gāṁvī ase ekale | vāṁsaruvā lāvile | dāve jaise || Jñāne.13.378 || Mhaṇe kai he biraḍe phiṭela | kai to swāmī bheṭela | yugāhūni vaḍila | nimiṣha mānī || Jñāne.13.379 || Aiseyā gurugramīṅche āle | kā swaye gurūṅnīṅchi dhāḍile | tari gatāyuṣhyā ĵoḍale | āyuṣhya jaise || Jñāne.13.380 || Kā sukatayā aṅkurā- | vari paḍaliyā pīyūṣhadhārā | nā nā alpodakīchā sāgarā | ālā māsā || Jñāne.13.381 || Nā tarī raṅke nidhāna dekhile | kā āṅdhaḷiyā ḍoḷe ughaḍale | bhaṇaṅgāchiyā āṅgā āle | iṅdrapada || Jñāne.13.382 || Taisā gurukuḷīṅcheni nāve | mahāsukhe ati thorāve | je koḍe hana poṭāḷave | ākāsha kā || Jñāne.13.383 || Pai gurukuḷī aisī | āvaḍī jayā dekhasī | ĵāṇa jñāna tayāpāsī | pāikī karī || Jñāne.13.384 || [‘archanaṁ’] Āṇi abhyaṅtariliyekaḍe | premācheni pavāḍe | Shreegurūṅche rūpaḍe | upāsī dhyānī || Jñāne.13.385 || Hrudayashuddhīchiyā āvārī | ārādhya to nishchaḷa dhura karī | maga sarvabhāveṁsī parivārī | āpaṇa hoya || Jñāne.13.386 || Kā chaitanyāchiye poṁvaḷī- | māji ānaṅdāchiyā rāuḷī | Shreeguruliṅgā ḍhāḷī | dhyānāmruta || Jñāne.13.387 || Udayijatā bodhārkā | buddhīchī ḍhāla sāttwikā | bharoniyā tryaṁbakā | lākholī vāhe || Jñāne.13.388 || Kāḷashuddhī trikāḷī | jīvadashā dhūpa jāḷī | jñānadīpe voṁvāḷī | niraṅtara || Jñāne.13.389 || Sāmarasyāchī rasasoya | akhaṅḍa arpita ĵāya | āpaṇa bharāḍā hoya | gurū to liṅga || Jñāne.13.390 || [‘sakhyaṁ’] Nā tarī jivāchiye seje | guru kāṅta karūni bhuṅje | aisī premācheni bhoje | buddhī vāhe || Jñāne.13.391 || Koṇe eke avasarī | anurāga bhare aṅtarī | kī tayā nāma karī | kṣhīrābdhī || Jñāne.13.392 || Tetha dhyeyadhyāna bahu sukha | techi sheṣhatuḷikā nirdokha | vari jaḷashayana dekha | bhāvī guru || Jñāne.13.393 || Maga voḷagatī pāya | te lakṣhmī āpaṇa hoya | garuḍa hoūni ubhā rāhe | āpaṇachi || Jñāne.13.394 || Nābhī āpaṇa janme | aise gurumūrtipreme | anubhavī manodharme | dhyānasukha || Jñāne.13.395 || Ekādhiye veḷe | guru māya karī bhāvabaḷe | maga stanyasukhe loḷe | aṅkāvarī || Jñāne.13.396 || Nā tarī gā kirīṭī | chaitanyatarutaḷavaṭī | guru dhenu āpaṇa poṭī | vatsa hoya || Jñāne.13.397 || Gurukrupāsnehasalilī | āpaṇa hoya māsoḷī | koṇe eke veḷī | hechi bhāvī || Jñāne.13.398 || Gurukrupāmrutāche vaḍapa | āpaṇa sevāvruttīche hoya ropa | aisese saṅkalpa | manachi viye || Jñāne.13.399 || Chakṣhupakṣheṁvīṇa | pilū hoya āpaṇa | kaise pai apārapaṇa | āvaḍīche || Jñāne.13.400 || Gurūte pakṣhiṇī karī | chārā ghe chāṅchūvarī | guru tārū dharī | āpaṇa kāṁsa || Jñāne.13.401 || Aise premācheni thāve | dhyānachi dhyānāte prasave | pūrṇasiṅdhū helāve | phuṭatī jaise || Jñāne.13.402 || Kiṁbahunā yāparī | Shreegurumūrtī aṅtarī | bhogī ātā avadhārī | bāhyasevā || Jñāne.13.403 || [Dāsyaṁ] Tari jivī aise āvāṅke | mhaṇe dāsya karīna nike | jaiseni guru kautuke | māga mhaṇatī || Jñāne.13.404 || Taisiyā sāchā upāstī | gosāvī prasanna hotī | tetha mī vinaṅtī | aisī karīna || Jñāne.13.405 || Mhaṇena tumachā devā | parivāra ĵo āghavā | yetule rūpe hoāvā | mīchi eka || Jñāne.13.406 || Āṇi upakaratī āpulī | upakaraṇe āthi jetulī | mājhī rūpe tetulī | hoāvī swāmī || Jñāne.13.407 || Aisā māgena varu | tetha ho mhaṇatī Shreeguru | maga to parivāru | mīchi hoīna || Jñāne.13.408 || Upakaraṇajāta sakaḷika | te mīchi hoīna ekaika | tevhā upāstīche kautuka | dekhijela || Jñāne.13.409 || Guru bahutāṅchī māye | pari ekolatī hoūni ṭhāye | taise karūni āṇa vāye | krupe tiye || Jñāne.13.410 || Tayā anurāgā vedha lāvī | ekapatnīvrata ghevavī | kṣhetrasaṅnyāsa karavī | lobhākaravī || Jñāne.13.411 || Chaturdikṣhu vārā | na lāhe nighona bāhirā | taisā gurukrupe pāṅjirā | mīchi hoīna || Jñāne.13.412 || Āpuliyā guṇāṅchī leṇī | karīna guruseve swāmiṇī | he aso hoīna gavasaṇī | gurubhaktīsī || Jñāne.13.413 || Gurusnehāchiye vruṣhṭī | mī pruthvī hoīna taḷavaṭī | aisiyā manorathāṅchiyā sruṣhṭī | anaṅtā rachī || Jñāne.13.414 || Mhaṇe Shreegurūṅche bhuvana | āpaṇa mī hoīna | āṇi dāsa heoūni karīna | dāsya tethīṅche || Jñāne.13.415 || Nirgamāgamī dātāre | je volāṅḍijatī uṁbare | te mī hoīna āṇi dwāre | dwārapāḷa || Jñāne.13.416 || Pāuvā mī hoīna | tiyā mīchi levavīna | chhatra mī āṇi karīna | bārīpaṇa || Jñāne.13.417 || Mī taḷa upara ĵāṇavitā | chavaradhara hāta detā | swāmīpuḍhe kholatā | hoīna mī || Jñāne.13.418 || Mīchi hoīna sāgaḷā | karū suīna guruḷā | sāṅḍitī to nepāḷā | paḍighā mīchi || Jñāne.13.419 || Haḍapa mī voḷagena | mīchi ugāḷu gheīna | uḷiga mī karīna | āṅghoḷīche || Jñāne.13.420 || Hoīna gurūṅche āsana | aḷaṅkāra paridhāna | chaṅdanādi hoīna | upachāra te || Jñāne.13.421 || Mīchi hoīna suāru | vogarina upahāru | āpaṇape Shreeguru | vovāḷīna || Jñāne.13.422 || Je veḷī devo ārogitī | tevhā pāṅtīkara mīchi pāṅtī | mīchi hoīna puḍhatī | deīna viḍā || Jñāne.13.423 || Tāṭa mī kāḍhīna | [‘pādasevanaṁ’] seja mī jhāḍīna | charaṇasaṁvāhana | mīchi karīna || Jñāne.13.424 || Siṅhāsana hoīna āpaṇa | vari guru karitī ārohaṇa | hoīna purepaṇa | voḷageche || Jñāne.13.425 || [‘shravaṇaṁ’] Shreegurūṅche mana | jayā deīna avadhāna | to mī puḍhā hoīna | chamatkāra || Jñāne.13.426 || Tayā shravaṇāche āṅgaṇī | hoīna shabdāṅchiyā akṣhauhiṇī | sparsha hoīna ghasaṇī | āṅgāchiyā || Jñāne.13.427 || Shrīgurūṅche ḍoḷe | avalokane snehāḷe | pāhātī tiye sakaḷe | hoīna rūpe || Jñāne.13.428 || Tiye rasane ĵo ruchela | to to rasa myā hoijela | gaṅdharūpe kījela | ghrāṇasevā || Jñāne.13.429 || Eva bāhyamanogata | Shreegurusevā samasta | veṅṭāḷīna vastujāta | hoūniyā || Jñāne.13.430 || Jaṅva deha he asela | tava voḷagī aisī kījela | [‘ātmanivedanaṁ’] maga dehāṅtī navala | buddhi vāhe || Jñāne.13.431 || Iye sharīrīṅchī mātī | meḷavīna tiye kṣhitī | jetha Shreecharaṇa ubhe ṭhātī | Shreegurūṅche || Jñāne.13.432 || Mājhā swāmī kavatike | sparshata jiye udake | tetha layā neīna nike | āpī āpa || Jñāne.13.433 || Shrīgurū voṁvāḷijatī | kā bhuvanī je ujaḷijatī | tayā dīpāṅchiyā dīptī | ṭhevīna teja || Jñāne.13.434 || Chavarī hana viṅjaṇā | tetha laya karīna prāṇā | maga āṅgāchā voḷagaṇā | hoīna mī || Jñāne.13.435 || Jiye jiye avaKāshī | Shreegurū asatī parivāreṁsī | ākāsha layā āKāshī | neīna tiye || Jñāne.13.436 || Pari jīta melā na saṅḍī | nimeṣha lokā na dhāḍī | aiseni gaṇāviyā koḍī | kalpāṅchiyā || Jñāne.13.437 || Yetulevarī dhivasā | jayāchiyā mānasā | āṇi karūnihī taisā | apāra ĵo || Jñāne.13.438 || Rātra divasa neṇe | thoḍe bahu na mhaṇe | mhaṇiyācheni dāṭapaṇe | sājā hoya || Jñāne.13.439 || To vyāpāra yeṇe nāve | gaganāhūni thorāve | ekalā karī āghave | ekechi kāḷī || Jñāne.13.440 || Hrudayavruttī puḍhā | āṅgachi ghe davaḍā | kāĵa karī hoḍā | mānaseṁsī || Jñāne.13.441 || Ekādiyā veḷā | Shreegurūṅchiyā kheḷā | loṇa karī sakaḷā | jīvitāche || Jñāne.13.442 || Ĵo gurudāsye krusha | ĵo gurupreme sapoṣha | ĵo guruājñe nivāsa | āpaṇachi || Jñāne.13.443 || Ĵo gurukuḷe sukulīna | ĵo gurubaṅdhusaujanye sujana | ĵo gurusevāvyasane savyasana | niraṅtara || Jñāne.13.444 || Gurusaṁpradāyadharma | techi jayāche varṇāshrama | guruparicharyā nityakarma | jayāche gā || Jñāne.13.445 || Guru kṣhetra guru devatā | guru mātā guru pitā | ĵo guruseveparatā | mārga neṇe || Jñāne.13.446 || Shrīgurūṅche dwāra | te jayāche sarvaswa sāra | gurusevakā sahodara | preme bhaje || Jñāne.13.447 || [‘kīrtanaṁ’] Jayāche vaktra | vāhe gurunāmāche maṅtra | guruvākyāvāṅchūni shāstra | hātī na shive || Jñāne.13.448 || [‘vaṁ(n)danaṁ’] Shivatale gurucharaṇī | bhalataise ho pāṇī | tayā tīrthayātre āṇī | tīrthe trailokyīṅchī || Jñāne.13.449 || Shrīgurūṅche ushiṭe | lāhe jai avachaṭe | tai teṇe lābhe viṭe | samādhīsī || Jñāne.13.450 || Kaivalyasukhāsāṭhī | paramāṇu ghe kirīṭī | udhaḷatī pāyāṁpāṭhī | ĉhālatā je || Jñāne.13.451 || He aso sāṅgāve kitī | nāhī pāra gurubhaktī | parī gā utkrāṅtamatī | kāraṇa he || Jñāne.13.452 || Jayā iye bhaktīchī ĉhāḍa | jayā iye viṣhayīṅche koḍa | ĵo he sevevāṅchūna goḍa | na manī kāhī || Jñāne.13.453 || To tattwajñānāchā ṭhāvo | jñānā teṇechi āvo | he aso to devo | jñāna bhakta || Jñāne.13.454 || He ĵāṇa pā sāchokāre | tetha jñāna ughaḍeni dwāre | nāṅdata ase gā pure | iyā rīti || Jñāne.13.455 || Jiye gurusevevikhī | mājhā jīva abhilākhī | mhaṇoni soyachukī | bolī kelī || Jñāne.13.456 || Yerhavī asatā hātī khuḷā | bhajanāvadhānī āṅdhaḷā | paricharyelāgī pāṅguḷā- | pāsūni maṅda || Jñāne.13.457 || Guruvarṇanī mukā | āḷashī poshije phukā | pari manī āthī nikā | sānurāga || Jñāne.13.458 || Teṇe pai kāraṇe | he sthūḷa posaṇe | paḍale maĵa mhaṇe | Jñānadevo || Jñāne.13.459 || Pari to bola upasāhāvā | āṇi voḷage avasara deyāvā | ātā mhaṇena jī baravā | graṅthārthachi || Jñāne.13.460 || [‘āchāryopāsanaṁ’] Parisā parisā ShreeKriṣhṇu | ĵo bhūtabhārasahiṣhṇu | to bolatase viṣhṇu | Pārth aike || Jñāne.13.461 || [‘shauchaṁ’] Mhaṇe shuchitwa gā aise | jayāpāshī dise | āṅga mana jaise | kāpurāche || Jñāne.13.462 || Kā ratnāche daḷavāḍe | jaise sabāhya ĉhokhaḍe | āṅta bāheri eke pāḍe | sūrya jaisā || Jñāne.13.463 || Bāheri karme kṣhāḷalā | bhītarī jñāne ujaḷalā | iṅhī dohī parī ālā | pākhāḷā ekā || Jñāne.13.464 || Mruttikā āṇi jaḷe | bāhya yeṇe meḷe | nirmaḷa hoya bole | vedācheni || Jñāne.13.465 || Bhalatetha buddhi baḷī | raja ārisā ujaḷī | sauṅdaṇī pheḍī thigaḷī | vastrāṅchiyā || Jñāne.13.466 || Kiṁbahunā iyāparī | bāhya chokha avadhārī | āṇi jñānadīpa aṅtarī | mhaṇauni shuddha || Jñāne.13.467 || Yerhavī tarī pāṅḍusutā | aṅtara shuddha nasatā | bāheri karma to sarvathā | viṭaṅbu gā || Jñāne.13.468 || Mruta jaisā shrruṅgārilā | gāḍhava tīrthī nhāṇilā | kaḍududhiyā mākhilā | guḷe jaisā || Jñāne.13.469 || Vosagruhī toraṇa bāṅdhile | kā upavāsī anne liṁpile | kuṅkumaseṅdura kele | kāṅtahīnene || Jñāne.13.470 || Kalasha ḍhimāche pokaḷa | ĵaḷo varīla te jhaḷāḷa | kāya karū chitrīṁva phaḷa | āṅta sheṇa || Jñāne.13.471 || Taise karmī varichile kaḍā | na sare thora mole kuḍā | navhe madirechā ghaḍā | pavitra gaṅge || Jñāne.13.472 || Mhaṇoni aṅtarī jñāna vhāve | maga bāhya lābhe swabhāve | vari jñāna karme saṁbhave | aise ke ĵoḍe || Jñāne.13.473 || Yālāgī bāhyabhāga | karme dhutalā chāṅga | jñāne phiṭalā vaṅga | aṅtarīṅchā || Jñāne.13.474 || Tetha aṅtarabāhya gele | nirmaḷatwa eka ĵāhāle | kiṁbahunā urale | shuchitwachi || Jñāne.13.475 || Mhaṇoni sadbhāva jīvagata | bāheri disatī phāṅkata | sphaṭikagruhīṅche ḍolata | dīpa jaise || Jñāne.13.476 || Vikalpa jeṇe upaĵe | nāthilī vikrutī nipaje | apravruttīchī bīje | aṅkura ghetī || Jñāne.13.477 || Te āike dekhe athavā bheṭe | pari manī kāhīṅchi numaṭe | megharaṅge na kāṭe | vyoma jaise || Jñāne.13.478 || Yerhavī iṅdriyācheni meḷe | viṣhayāṅvarī tarī loḷe | pari vikārācheni viṭāḷe | liṅpije nā || Jñāne.13.479 || Bheṭaleyā vāṭevarī | chokhī āṇi māhārī | tetha nātaḷe tiyāparī | rāhāṭo ĵāṇe || Jñāne.13.480 || Kā patiputrāṅte āliṅgī | ekachi te taruṇāṅgī | tetha putrabhāvāchyā āṅgī | na rige kāma || Jñāne.13.481 || Taise hrudaya chokha | saṅkalpavikalpī sanoḷakha | krutyākrutya vishekha | phuḍe ĵāṇe || Jñāne.13.482 || Pāṇiye hirā na bhije | ādhaṇī haraḷa na shije | taisī vikalpajāte na liṁpije | manovruttī || Jñāne.13.483 || Tayā nāṁva shuchitwapaṇa | Pārthā gā saṁpūrṇa | he dekhasī tetha ĵāṇa | jñāna ase || Jñāne.13.484 || [‘sthairyaṁ’] Āṇi sthiratā sāche | ghara rigālī jayāche | to puruṣha jñānāche | āyuṣhya gā || Jñāne.13.485 || Deha tarī varichilīkaḍe | āpuliyā parī hiṅḍe | pari baisakā na moḍe | mānasīṅchī || Jñāne.13.486 || Vatsāvarūni dhenūche | sneha rānā na vache | navhatī bhoga satiyeche | premabhoga || Jñāne.13.487 || Kā lobhiyā dūra jāye | pari jīva ṭhevā ṭhāye | taisā deha ĉhālatā na hoye | chaḷa chittā || Jñāne.13.488 || Jātayā abhrāsave | jaise ākāsha na dhāṁve | bhramaṇachakrī na bhaṁve | dhruva jaisā || Jñāne.13.489 || Pāṅthikāchiyā yerajhārā | save paṅtha na chale dhanurdharā | kā nāhī jevī taruvarā | yeṇe ĵāṇe || Jñāne.13.490 || Taisā chaḷaṇavaḷaṇātmakī | asoni ye pāṅchabhautikī | bhūtormī ekī | chaḷijenā || Jñāne.13.491 || Vāhuṭoḷīcheni baḷe | pruthvī jaisī na ḍhaḷe | taisā upadrava umāḷe | na loṭe ĵo || Jñāne.13.492 || Dainyaduḥkhī na tape | bhayashokī na kaṁpe | dehamrutyu na vāsipe | pātalenī || Jñāne.13.493 || Ārti āshā paḍibhare | vaya vyādhī gajare | ujū asatā pāṭhimore | navhe chitta || Jñāne.13.494 || Niṅdā nisteja daṅḍī | kāma lobha varapaḍī | parī roma navhe vāṅkuḍī | mānasāchī || Jñāne.13.495 || Ākāsha he vosaro | pruthvī varī viro | pari neṇe moharo | chittavruttī || Jñāne.13.496 || Hātī hālā phulī | pāsāvaṇā jevi na ghālī | taisā na loṭe durvākyashelī | shelilā sāṅtā || Jñāne.13.497 || Kṣhīrārṇavāchiyā kalloḷī | kaṅpa nāhī maṅdarāchaḷī | ākāsha na jaḷe jāḷī | vaṇaviyāchyā || Jñāne.13.498 || Taishā ālyā gelyā ūrmī | navhe gaĵabaĵa manodharmī | kiṅbahunā dhairya kṣhamī | kalpāṅtīhī || Jñāne.13.499 || Pai sthairya aisī bhāṣha | bolije je savisheṣha | te he dashā gā dekha | dekhaṇeyā || Jñāne.13.500 || He sthairya nidhaḍe | jetha āṅge jīve ĵoḍe | te jñānāche ughaḍe | nidhāna sāche || Jñāne.13.501 || [‘ātmavinigrahaḥ’] Āṇi isāḷu jaisā gharā | kā daṅḍiyā hatiyerā | na visaṁbe bhāṅḍārā | lubdhaka jaisā || Jñāne.13.502 || Kā ekalautiyā bāḷakā- | vari paḍauni ṭhāke aṁbikā | madhuviṣhī madhumakṣhikā | lobhiṇī jaisī || Jñāne.13.503 || Arjunā ĵo yāparī | aṅtaḥkaraṇa jatana karī | nedī ubhe ṭhāko dwārī | iṅdriyāṅchyā || Jñāne.13.504 || Mhaṇe kāma bāgula aikela | he āshā siyārī dekhela | tarī jīvā ṭeṅkela | mhaṇoni bihe || Jñāne.13.505 || Bāherī dhīṭa jaisī | dāṭugā pati kaḷāsī | karī ṭehaṇī taisī | pravruttīsī || Jñāne.13.506 || Sachetanī vāṇepaṇe | dehāsakaṭa āṭaṇe | saṅyamāvarī karaṇe | bujhūni ghālī || Jñāne.13.507 || Manāchiyā mahādwārī | pratyāhārāchiyā ṭhāṇāṅtarī | yamadama sharīrī | jāgavī ubhe || Jñāne.13.508 || Ādhārī nābhī kaṅṭhī | baṅdhatrayāchī gharaṭī | chaṅdrasūryasaṁpuṭī | suye chitta || Jñāne.13.509 || Samādhīche shejepāsī | bāṅdhoni ghālī dhyānāsī | chitta chaitanya samarasī | āṅtu rate || Jñāne.13.510 || Agā aṅtaḥkaraṇanigraho ĵo | to hā he jāṇiĵo | hā āthī tetha vijayo | jñānāchā pai || Jñāne.13.511 || Jayāchī ājñā āpaṇa | shirī vāhe aṅtaḥkaraṇa | manuṣhyākāre ĵāṇa | jñānachi to || Jñāne.13.512 ||</p>
<p>Indriyārtheṣhu vairāgyamanahaṅgkāra eva cha | janmamrutyujarāvyādhiduḥ(hu)khadoṣhānudarshanam || Bha.Gī.13.8 ||</p>
<p>[‘lakṣhaṇatraya’ indriyārtheṣhu vairāgyaṁ] Āṇi viṣhayāṁvikhī | vairāgyāchī nikī | puravaṇī mānasī kī | jitī āthī || Jñāne.13.513 || Vamiliyā annā | lāḷa na ghoṅṭī jevi rasanā | āṅga na suye āliṅganā | pretāchiyā || Jñāne.13.514 || Viṣha khāṇe nāgave | jaḷata gharī na righave | vyāghravivarā na vachave | vastī jevī || Jñāne.13.515 || Dhaḍāḍīta loharasī | uḍī na ghālave jaisī | na karave ushī | ajagarāchī || Jñāne.13.516 || Arjunā teṇe pāḍe | jayāsī viṣhayavārtā nāvaḍe | nedī iṅdriyāṅcheni toṅḍe | kāhīṅcha jāvo || Jñāne.13.517 || Jayāche manī ālasya | dehī atikārshya | shamadamī saurasya | jayāsi gā || Jñāne.13.518 || Tapovratāṅchā meḷāvā | jayāche ṭhāyī Pāṅḍavā | yugāṅta jayā gāṁvā- | āṅta yetā || Jñāne.13.519 || Bahu yogābhyāsī hāva | vijanākaḍe dhāva | na sāhe ĵo nāṁva | saṅghātāche || Jñāne.13.520 || Nārāchāṅchī āṅthuraṇe | pūyapaṅkī loḷaṇe | taise lekhī bhogaṇe | aihikīche || Jñāne.13.521 || Āṇi swargāte mānase | aikoni mānī aise | kuhile pishita jaise | shwānāche kā || Jñāne.13.522 || Te he viṣhayavairāgya | ātmalābhāche bhāgya | yeṇe brahmānaṅdā yogya | hotī jīva || Jñāne.13.523 || Aisā ubhayabhogī trāsa | dekhasī jetha bahuvasa | ĵāṇa tethe rahivāsa | jñānāchā tū || Jñāne.13.524 || [Anahaṅgkāra eva cha] Āṇi sachāḍāchiyeparī | iṣhṭāpūrte karī | parī kelepaṇa sharīrī | vaso nedī || Jñāne.13.525 || Varṇāshramapoṣhake | karme nityanaimittike | yāmāji kāhī na ṭhake | ācharatā || Jñāne.13.526 || Pari he miyā kele | kī he māĵheni siddhī gele | aise nāhī ṭhevile | vāsanemājī || Jñāne.13.527 || Jaise avachitapaṇe | vāyūsī sarvatra vicharaṇe | kī nirabhimāna udaijaṇe | sūryāche jaise || Jñāne.13.528 || Kā shruti swabhāvatā bole | Gaṅgā kājeṅviṇa chāle | taise avaṣhṭaṁbhahīna bhale | vartaṇe jyāche || Jñāne.13.529 || Rhutukāḷī tarī phaḷatī | parī phaḷalo he neṇatī | tayā vrukṣhāṅchiye aisī vruttī | karmī sadā || Jñāne.13.530 || Eva manī karmī bolī | jetha ahaṅkārā ukhī jāhālī | ekāvaḷīchī kāḍhilī | dorī jaisī || Jñāne.13.531 || Saṅbaṅdheṅvīṇa jaisī | abhre asatī āKāshī | dehī karme taisī | jayāsi gā || Jñāne.13.532 || Madyapāāṅgīṅche vastra | kā lepāhātīṅche shastra | bailāvarī shāstra | bāṅdhale āhe || Jñāne.13.533 || Tayāpāḍe dehī | jayā mī āhe he sechi nāhī | nirahaṅkāratā pāhī | tayā nāṁva || Jñāne.13.534 || He saṅpūrṇa jethe dise | tethechi jñāna ase | iyeviṣhī anārise | bolo naye || Jñāne.13.535 || [Janmetyardhaṁ] Janma mrutyu jarā duḥkhe | vyādhi vārdhakya kaluṣhe | tiye āṅgā na yetā dekhe | durūni ĵo || Jñāne.13.536 || Sādhaka vivasiyā | kā upasarga yogiyā | pāve uṇeyāpureyā | vothaṅbā jevī || Jñāne.13.537 || [Janmetyādi samasyantaikapadasthāni saptapadāni vivichya vyākhyāyante ‘janma’] Vaira janmāṅtarīṅche | sarpā manauni na vache | tevi atītā janmāche | uṇe ĵo vāhe || Jñāne.13.538 || Ḍoḷā haraḷa na vire | ghāī kota na jire | taise kāḷīṅche na visare | janmaduḥkha || Jñāne.13.539 || Mhaṇe pūyagarte rigālā | ahā mūtraraṅdhre nighālā | kaṭā re miyā chāṭilā | kuchasweda || Jñāne.13.540 || Aisaaisiyā parī | janmāchā kaṅṭāḷā dharī | mhaṇe ātā te mī na karī | jeṇe aise hoya || Jñāne.13.541 || Hārī umajāvayā | juṅvārī jaisā ye ḍāyā | kī vairā bāpācheyā | putra jache || Jñāne.13.542 || Māriliyācheni rāge | pāṭhīchā jevī sūḍa māge | teṇe ākṣhepe lāge | janmāpāṭhī || Jñāne.13.543 || Pari janmatī te lāja | na sāṅḍī jayāche nija | saṅbhāvitā nisteja | na jire jevī || Jñāne.13.544 || [Mrutyuḥ(hu)] Āṇi mrutyu puḍhā āhe | tochi kalpāṅtī kā pāhe | pari ājīcha hoye | sāvadha ĵo || Jñāne.13.545 || Māji athāva mhaṇatā | thaḍiyechi pāṅḍusutā | pohaṇāra āitā | kāṅsesi jevī || Jñāne.13.546 || Kā napavatā raṇāchā ṭhāvo | saṅbhāḷije jaisā āvo | voḍaṇa suije ghāvo | na lāgatāṅchi || Jñāne.13.547 || Pāhechā peṇā vāṭavadhā | tava ājīchi hoije sāvadhā | jīva na vachatā auṣhadhā | dhāṅvije jevī || Jñāne.13.548 || Yeravī aise ghaḍe | ĵo jaḷata gharī sāpaḍe | to maga na pavāḍe | kuhā khaṇo || Jñāne.13.549 || Choṅḍhiye pāthara gelā | taiseni ĵo buḍālā | to boṁbehī sakaṭa nimālā | koṇa sāṅge || Jñāne.13.550 || Mhaṇoni samartheṁsī vaira | jayā paḍile hāḍakhāira | to jaisā āṭhahī pāhara | parajūni ase || Jñāne.13.551 || Nā tarī keḷavalī novarī | kā saṅnyāsī jayāparī | taisā na maratā ĵo karī | mrutyusūchanā || Jñāne.13.552 || Pai gā ĵo yayāparī | janmeṅchi janma nivārī | maraṇe mrutyu mārī | āpaṇa ure || Jñāne.13.553 || Tayā gharī jñānāche | sāṅkaḍe nāhī sāche | jayā janmamrutyūche | nimāle shalya || Jñāne.13.554 || [Jarā] Āṇi tayāchiparī jarā | na ṭekatā sharīrā | tāruṇyāchiyā bharā | māji dekhe || Jñāne.13.555 || Mhaṇe ājichyā avasarī | puṣhṭi āhe sharīrī | te hoīla kācharī | vāḷalī jaisī || Jñāne.13.556 || Nidaivāche vyavasāya | taise ṭhākatī hātapāya | amaṅtrī rājāchī parī āhe | baḷā yayā || Jñāne.13.557 || Phulāṅchiyā bhogā- | lāgī prema ṭāṅgā | te kareyāĉhā guḍaghā | taise hoīla || Jñāne.13.558 || Voḍhāḷāchyā khurī | āṣhāḍhavāte burī | te dashā mājhyā shirī | pāvela gā || Jñāne.13.559 || Padmadaḷeṁsī isāḷe | bhāṅḍatāti he ḍoḷe | te hotī paḍavaḷe | pikalī jaisī || Jñāne.13.560 || Bhaṁvaīchī paḍaḷe | vomathatī shinasāḷe | ura kuhijela jaḷe | āṁsuvāṅcheni || Jñāne.13.561 || Jaise bābhuḷīche khoḍa | girabaḍūni jātī saraḍa | taise pichaḍī toṅḍa | sarakaṭijela || Jñāne.13.562 || Rāṅdhavaṇī chulīpuḍhe | parhave umhatāti khātavaḍe | taisīṅchi ye nākāḍe | biḍabiḍatī || Jñāne.13.563 || Tāṁbūle voṅṭha rāū | hāṅsatā dāta dāū | sanāgara miraū | bola jeṇe || Jñāne.13.564 || Tayāchiyā toṅḍā | yeīla jaḷaṁbaṭhāchā loṅḍhā | iyā umaḷatī dāḍhā | dāṅtāṁsīṁhī || Jñāne.13.565 || Kuḷavāḍī riṇe dāṭalī | kī vāṅkaḍiyā ḍhore baisalī | taisī nuṭhī kāhī kelī | jībhachi he || Jñāne.13.566 || Kusaḷe koraḍī | vārene jātī baraḍī | taisī āpadā toṅḍī | dāḍhiyesī || Jñāne.13.567 || Āṣhāḍhīṅcheni jaḷe | jaisī jhirapatī shailāchī mauḷe | taise khāṅḍīhūni lāḷe | paḍatī pura || Jñāne.13.568 || Vāchesi apavāḍa | kānī anughaḍa | piṅḍa garuvā mākaḍa | hoīla hā || Jñāne.13.569 || Truṇāche bujhavaṇe | āṅdoḷe vārenuguṇe | taise yeīla kāṁpaṇe | sarvāṅgāsī || Jñāne.13.570 || Pāyā paḍatī veṅgaḍī | hāta vaḷatī murakuṅḍī | baravepaṇā bāgaḍī | nāchavijela || Jñāne.13.571 || Maḷamūtradwāre | hoūni ṭhātī khoṅkare | navasiye hotī itare | mājhiyā nidhanī || Jñāne.13.572 || Dekhoni thuṅkīla jaga | mrutyūchā paḍela pāṅga | soiriyā ubaga | yeīla mājhā || Jñāne.13.573 || Striyā mhaṇatī vivasī | bāḷe jātī mūrchchhesī | kiṅbahunā chiḷasī | pātra hoīna || Jñāne.13.574 || Ubhaḷīchā ujagarā | sejāriyā soiliyā gharā | shiṇavīla mhaṇatī mhātārā | bahutāṅte hā || Jñāne.13.575 || Aisī vārdhakyāchī sūchaṇī | āpaṇiyā taruṇapaṇī | dekhe maga manī | viṭe ĵo gā || Jñāne.13.576 || Mhaṇe pāhe he yeīla | āṇi ātāṅche bhogitā jāīla | maga kāya urela | hitālāgī || Jñāne.13.577 || Mhaṇoni nāikaṇe pāve | tava āikoni ghālī āghave | paṅgu na hotā jāve | tethuniyā || Jñāne.13.578 || Druṣhṭī ĵava āhe | tava pāhāve tetule pāhe | mūkatwā ādhī vāchā vāhe | subhāṣhita || Jñāne.13.579 || Hāta hotī khuḷe | he puḍhīla moṭake kaḷe | tava karūni ghālī sakaḷe | dānādike || Jñāne.13.580 || Aisī dashā yeīla puḍhe | tai mana hoīla veḍe | tava chiṅtūni ṭhevī ĉhokhaḍe | ātmajñāna || Jñāne.13.581 || Jai chora pāhe jhoṁbatī | tava ājīchi rusije saṁpattī | kā jhākājhāṅkī vātī | na vachatā kīje || Jñāne.13.582 || Taise vārdhakya yāve | maga je vāyā jāve | te ātāchi āghave | savate karī || Jñāne.13.583 || Ātā moḍūni ṭhelī durge | kā vaḷita dharile khage | tetha upekṣhūni ĵo nighe | to nāgavalā kī || Jñāne.13.584 || Taise vruddhāpya hoya | ālepaṇa vāyā ĵāya | je to shatavruddha āhe | neṇo kaiṅchā || Jñāne.13.585 || Jhāḍilīṅchi koḷe jhāḍī | tayā na phaḷe jevi boṅḍī | jāhālā agnī tarī rākhoṅḍī | jāḷīla kāī || Jñāne.13.586 || Mhaṇoni vārdhakyācheni āṭhave | vārdhakyā ĵo nāgave | tayāchyā ṭhāyī ĵāṇāve | jñāna āhe || Jñāne.13.587 || [Vyādhiḥ(hi)] Taiseṅchi nānā roga | paḍighātī nā ĵava puḍhā āṅga | tava ārogyāche upega | karūni ghālī || Jñāne.13.588 || Sāpāchyā toṅḍī | paḍilī je uṅḍī | te lāūni sāṅḍī | prabuddha jaisā || Jñāne.13.589 || [Duḥ(hu)khadoṣhānudarshanaṁ] Taisā viyoga jeṇe duḥkhe | vipatti shoka pokhe | te sneha sāṅḍūni sukhe | udāsa hoya || Jñāne.13.590 || Āṇi jeṇe jeṇe kaḍe | doṣha sūtīla toṅḍe | tayā karmaraṅdhrī guṅḍe | niyamāche dāṭī || Jñāne.13.591 || Aisaaisiyā āitī | jayāchī parī asatī | tochi to jñānasaṁpattī | gosāvī gā || Jñāne.13.592 || Ātā āṇīkahī eka | lakṣhaṇa alaukika | sāṅgena āika | dhanaṅjayā || Jñāne.13.593 ||</p>
<p>Asaktiranabhiṣhwaṅggaḥ(ph) putradāragruhādiṣhu | nityaṁ(ñ) cha samachittatwamiṣhṭāniṣhṭopapattiṣhu || Bha.Gī.13.9 ||</p>
<p>[‘lakṣhaṇadwaya’ asaktiḥ(hi)] Tari ĵo yā dehāvarī | udāsa aisiyā parī | ukhitā jaisā biḍhārī | baisalā āhe || Jñāne.13.594 || [Anabhiṣhwaṅggaḥ(ph) putradāragruhādiṣhu] Kā vrukṣhāchī sāulī | vāṭe jātā minalī | gharāvarī tetulī | āsthā nāhī || Jñāne.13.595 || Sāulī sarisīcha ase | parī ase he neṇije jaise | striyeche taise | lolupya nāhī || Jñāne.13.596 || Āṇi prajā je jālī | tiye vastīkare ālī | kā goruve baisalī | rukhātaḷī || Jñāne.13.597 || Ĵo saṁpattimāji asatā | aisā game pāṅḍusutā | jaisā kā vāṭe jātā | sākṣhī ṭhevilā || Jñāne.13.598 || Kiṁbahunā puṁsā | pāṅjariyāmāji jaisā | vedājñesī taisā | bihūni ase || Jñāne.13.599 || Yerhavī dārāgruhaputrī | nāhī jayā maitrī | to ĵāṇa pā dhātrī | jñānāsi gā || Jñāne.13.600 || [Nityaṁ(ñ) cha samachittattwaṁ] Mahāsiṅdhū jaise | grīṣhma varṣha sarise | [iṣhṭāniṣhṭopapattiṣhu] iṣhṭāniṣhṭa taise | jayāchyā ṭhāyī || Jñāne.13.601 || Kā tīnhī kāḷa hotā | tridhā navhe savitā | taisā sukhaduḥkhī chittā | bhedu nāhī || Jñāne.13.602 || Jetha nabhācheni pāḍe | samatwā nyūna na paḍe | tetha jñāna rokaḍe | voḷakha tū || Jñāne.13.603 ||</p>
<p>Mayi chānanyayogena bhaktiravyabhichāriṇī | viviktadeshasevitwamaratirjanasaṁsadi || Bha.Gī.13.10 ||</p>
<p>[‘lakṣhaṇadwayaṁ’ mayi chānanyayogena] Āṇi mīvāṅchūni kāhī | āṇīka gomaṭe nāhī | aisā nishchaya tiṁhī | jayāĉhā kelā || Jñāne.13.604 || Sharīra vāchā mānasa | piyālī krutanishchayāĉhā kosha | eka mīvāṅchūni vāsa | na pāhatī āna || Jñāne.13.605 || [Avyabhichāriṇī] Kiṅbahunā nikaṭa nija | jayāche ĵāhāle maĵa | teṇe āpaṇayā āmhā seja | ekī kelī || Jñāne.13.606 || Rigatā vallabhāpuḍhe | nāhī āṅgī jīvī sāṅkaḍe | tiye kāṅtecheni pāḍe | ekasaralā ĵo || Jñāne.13.607 || [Avyavahitā] Miḷoni miḷatachi ase | samudrī Gaṅgājaḷa jaise | mī hoūna maĵa taise | sarvaswe bhajatī || Jñāne.13.608 || Sūryāchyā hoṇyā hoije | kā sūryāsaveṅchi jāije | he vikalepaṇa sāje | prabhesi jevī || Jñāne.13.609 || Pai pāṇiyāchiye bhūmike | pāṇī taḷape kautuke | te laharī mhaṇatī laukike | yerhavī te pāṇī || Jñāne.13.610 || Ĵo ananya yāparī | mī ĵāhalāhī māte varī | tochi to mūrtadhārī | jñāna pai gā || Jñāne.13.611 || [Viviktadeshasevitwaṁ] Āṇi tīrthe dhaute taṭe | tapovane chokhaṭe | āvaḍatī kapāṭe | vasavū jayā || Jñāne.13.612 || Shailakakṣhāṅchī kuhare | jaḷāshayaparisare | adhiṣhṭhī ĵo ādare | nagarā na ye || Jñāne.13.613 || [Aratirjanasaṁsadi] Bahu ekāṅtāvarī prītī | jayā janapadāchī khaṅtī | ĵāṇa manuṣhyākāre mūrtī | jñānāchī to || Jñāne.13.614 || [Chūrṇikā] Āṇikahī puḍhatī | chinhe gā sumatī | jñānāchiye nirutī- | lāgī sāṅgo || Jñāne.13.615 ||</p>
<p>Adhyātmajñānanityatwaṁ(n) tattwajñānārthadarshanam | etajjñānamiti proktamajñānaṁ yadato’nyathā || Jñāne.13.11 ||</p>
<p>[‘lakṣhaṇadwaya’ adhyātmajñānanityatwaṁ] Tarī paramātmā aise | je eka vastu ase | te jayā dise | jñānāstava || Jñāne.13.616 || Te ekavāṅchūni jiye āne | bhavaswargādi jñāne | te ajñāna aisā mane | nishchaya kelā || Jñāne.13.617 || Swargā ĵāṇe he sāṅḍī | bhavaviṣhayī kāna jhāḍī | de adhyātmajñānī buḍī | sadbhāvāchī || Jñāne.13.618 || Bhaṅgaliye vāṭe | shodhūniyā avhāṭe | nighije jevi niṭe | rājapaṅthe || Jñāne.13.619 || Taise jñānajātā karī | āghaveṅchi ekīkaḍe sārī | maga mana buddhi moharī | adhyātmajñānī || Jñāne.13.620 || Mhaṇe eka hechi āthī | yera ĵāṇaṇe te bhrāṅtī | aisī nikareṁsī matī | Meru hoya || Jñāne.13.621 || Eva nishchaya jayāĉhā | dwārī adhyātmajñānāchā | dhruvadevo gaganīṅchā | taisā rāhilā || Jñāne.13.622 || Tayāchiyā ṭhāyī jñāna | yā bolā nāhī āna | je jñānī baisale mana | tevhāṅchi to mī || Jñāne.13.623 || Tari baisalepaṇe je hoye | te baisatāṅchi bole na hoye | tari jñānā tayā āhe | sarisā pāḍa || Jñāne.13.624 || [Tattwajñānārthadarshanaṁ] Āṇi tattwajñāna nirmaḷa | phaḷe je eka phaḷa | te jñeyahī varī saraḷa | diṭhī jayā || Jñāne.13.625 || Yerhavī bodhā āleni jñāne | ĵarī jñeya na disechi mane | tarī jñānalābhahī na mane | jāhālā sāṅtā || Jñāne.13.626 || Āṅdhaḷeyā hātī divā | deūni kāya karāvā | taisā jñānanishchaya āghavā | vāyāṅchi ĵāya || Jñāne.13.627 || Jari jñānācheni prakāshe | paratattwī diṭhī na paise | te sphūrtīchi ase | aṅdha hounī || Jñāne.13.628 || Mhaṇoni jñāna jetule dāvī | tetulī vastuchi āghavī | te dekhe aisī vhāvī | buddhī chokha || Jñāne.13.629 || Yālāgī jñāne nirdoṣhe | dāvile jñeya dekhe | taiseni unmeṣhe | āthilā ĵo || Jñāne.13.630 || Jevaḍhī jñānāchī vruddhī | tevaḍhī jayāchī buddhī | to jñāna he shabdī | karaṇe na lage || Jñāne.13.631 || Pai jñānāchiye prabhesave | jayāchī matī jñeyī pāve | to hātadharaṇiyā shive | paratattwāte || Jñāne.13.632 || Tochi jñāna he bolatā | vismayo kavaṇa pāṅḍusutā | kāya savitayāte savitā | mhaṇāve ase || Jñāne.13.633 || Tava shrote mhaṇatī aso | na sāṅge tayāĉhā atiso | graṅthoktī tetha āḍaso | ghālisī kā hā || Jñāne.13.634 || Tujhā hāchi āmhā thora | vaktrutwāchā pāhuṇera | je jñānaviṣho phāra | niropilā || Jñāne.13.635 || Rasa hoāvā atimātru | hā ghetāsi kavimaṅtru | tarī avaṅtūni shatru | karitosi kā gā || Jñāne.13.636 || Ṭhāyī baisatīye veḷe | je rasasoya gheūni paḷe | tiyechā yera voḍava miḷe | koṇā arthā || Jñāne.13.637 || Āghavāchi viṣhayī bhādī | parī sāṅjavaṇī ṭeko nedī | te khurakhoḍī nusadhī | poṣhī kavaṇa || Jñāne.13.638 || Taisī jñānī matī na phāṅke | yera jalpatī neṇo ketuke | parī te aso nike | kele tuvā || Jñāne.13.639 || Jayā jñānaleshoddeshe | kijatī yogādi sāyāse | te dhaṇīche āṇi tujhiyā aise | nirūpaṇa || Jñāne.13.640 || Amrutāchī sātavāṅkaḍī | lāgo kā anughaḍī | sukhāchyā divasakoḍī | gaṇijatu kā || Jñāne.13.641 || Pūrṇachaṅdreṁsī rātī | yuga eka asoni pāṅtī | tari kāya na pāṅtī āhātī | chakora te || Jñāne.13.642 || Taise jñānāche bolaṇe | āṇi yeṇe rasāḷapaṇe | ātā pure koṇa mhaṇe | ākarṇitā || Jñāne.13.643 || Āṇi sabhāgya pāhuṇā ye | subhagāchi vāḍhatī hoye | tai saro neṇe rasasoye | aise āthī || Jñāne.13.644 || Taisā jāhālā prasaṅga | je jñānī āmhāṁsi lāga | āṇi tuĵahī anurāga | āthi tetha || Jñāne.13.645 || Mhaṇoni yayā vyākhyānā | prema chaḍhe chauguṇā | nā mhaṇo na ye dekhaṇā | hosī jñānī || Jñāne.13.646 || Tarī ātā yayāvarī | prajñechā māja dharī | pade sācha karī | nirūpaṇī || Jñāne.13.647 || Yā saṅtavākyāsarise | mhaṇitale Nivruttidāse | māĵheṅhī jī aise | manogata || Jñāne.13.648 || Yāvarī ātā tumhī | ājñāpilā swāmī | tari vāyā vāgjāḷa mī | vāḍho nedī || Jñāne.13.649 || [Etajjñānamiti proktaṁ] Eva iye aṭharā | jñānalakṣhaṇe avadhārā | ShreeKriṣhṇe dhanurdharā | nirūpilī || Jñāne.13.650 || Maga mhaṇe yā nāve | jñāna etha ĵāṇāve | he swamata āṇi āghave | jñāniyehī mhaṇatī || Jñāne.13.651 || Karataḷāvarī vāṭoḷā | ḍolata dekhije āṁvaḷā | taise jñāna āmhī ḍoḷā | dāvile tuĵa || Jñāne.13.652 || Ātā dhanaṅjayā mahāmatī | ajñāna aisī vadaṅtī | tehī sāṅgo vyaktī | lakṣhaṇeṁsī || Jñāne.13.653 || [Ajñānaṁ yadato’nyathā] Yerhavī jñāna phuḍe jāliyā | ajñāna ĵāṇave dhanaṅjayā | je jñāna navhe te apaisayā | ajñānachi || Jñāne.13.654 || Pāhe pā divasa āghavā sare | maga rātrīchī vārī vāvare | vāṅchūni kāhī tisare | nāhī jevī || Jñāne.13.655 || Taise jñāna jetha nāhī | te ajñānachi pāhī | tari sāṅgo kāhī kāhī | chinhe tiye || Jñāne.13.656 || [Atha mānitwādyaṣhṭādashalakṣhaṇānyāha-‘mānitwaṁ’] Tari saṅbhāvane jiye | ĵo mānāchī vāṭa pāhe | satkāre hoye | toṣha jayā || Jñāne.13.657 || Garve parvatāchī shikhare | taisā mahattwāvarūni nutare | tayāchiyā ṭhāyī pure | ajñāna āhe || Jñāne.13.658 || [Dambhitwaṁ] Āṇi swadharmāchī māṅgaḷī | bāṅdhe vāchechyā piṁpaḷī | ubhilā jaisā deuḷī | ĵāṇoni kuṅchā || Jñāne.13.659 || Ghālī vidyechā pasārā | suye sukrutāchā ḍāṅgorā | karī tetule moharā | sphītīchiyā || Jñāne.13.660 || Āṅga vari varī charchī | janāte architā vaṅchī | to ĵāṇa ajñānāchī | khāṇī etha || Jñāne.13.661 || [Hiṁsā] Āṇi vanhī vanī vichare | tetha jaḷatī jaisī jaṅgamasthāvare | taise jayāĉheni āchāre | jagā duḥkha || Jñāne.13.662 || Kautuke je je jalpe | te sabaḷāhuni tīkha rūpe | viṣhāhūni saṅkalpe | māraka ĵo || Jñāne.13.663 || Tayāte bahu ajñāna | to ajñānāche nidhāna | hiṁsesī āyatana | jayāche jiṇe || Jñāne.13.664 || [Akṣhāntiḥ(hi)] Āṇi phuṅke bhātā phuge | rechiliyā saveṅchi uphage | taisā saṁyogaviyoge | chaḍhe vohaṭe || Jñāne.13.665 || Paḍalī vārayāchiyā vaḷasā | dhuḷī chaḍhe ākāshā | harikhā vaḷaghe taisā | stutī veḷe || Jñāne.13.666 || Niṅdā moṭakī āike | āṇi kapāḷa dharūni ṭhāke | theṁbe vire vāreni shoke | chikhala jaisā || Jñāne.13.667 || Taisā mānāpamānī hoye | ĵo kohāchī ūrmī na sāhe | tayāchyā ṭhāyī āhe | ajñāna pure || Jñāne.13.668 || [‘anārjavaṁ’] Āṇi jayāchiyā manī gāṅṭhī | varivari mokaḷī vāchā diṭhī | āṅge miḷe jīve pāṭhī | bhalatayā de || Jñāne.13.669 || Vyādhāche chārā ghālaṇe | taise prāṅjaḷa ĵogāvaṇe | chāṅgāchī aṅtaḥkaraṇe | viruddha karī || Jñāne.13.670 || Gāra shevāḷe guṅḍāḷalī | kā niṅboḷī jaisī pikalī | taisī jayāchī bhalī | bāhyakriyā || Jñāne.13.671 || Ajñāna tayāchiyā ṭhāyī | ṭhevile ase pāhī | yā bolā āna nāhī | satya mānī || Jñāne.13.672 || [‘āchāryopāsanarāhityaṁ’] Āṇi gurukuḷī lāje | ĵo gurubhakti ubhaje | vidyā gheūni māje | gurūṅsīṅchi ĵo || Jñāne.13.673 || Tayāche nāma gheṇe | te vāche shūdrānna hoṇe | pari ghaḍale lakṣhaṇe | bolatā iye || Jñāne.13.674 || Ātā gurubhaktāṅche nāṅva ghevo | teṇe vāche prāyashchitta devo | gurubhaktāṅche nāma pāho | sūrya jaisā || Jñāne.13.675 || Yetuleni pāṅgū pāpāchā | nistarela he vāchā | ĵo gurutalpagāchā | nāmī jālā || Jñāne.13.676 || Hā ṭhāyavarī | tayā nāmāche bhaya harī | maga mhaṇe avadhārī | āṇike chinhe || Jñāne.13.677 || [‘ashauchaṁ’] Tarī āṅge karme ḍhilā | ĵo mane vikalpe bharalā | aḍavīṅchā avagaḷalā | kuhā jaisā || Jñāne.13.678 || Tayā toṅḍī kāṅṭivaḍe | āṅta nusadhī hāḍe | ashuchi teṇe pāḍe | sabāhya ĵo || Jñāne.13.679 || Jaise poṭālāgī suṇe | ughaḍe jhāṅkale na mhaṇe | taise āpale parāve neṇe | dravyālāgī || Jñāne.13.680 || Iyā gramasiṅhāchiyā ṭhāyī | jaisā miḷaṇī ṭhāvo aṭhāvo nāhī | taisā strīviṣhayī kāhī | vichārīnā || Jñāne.13.681 || Karmāchā veḷa chuke | kā nityanaimittika ṭhāke | te jayā na dukhe | jīvāmājī || Jñāne.13.682 || Pāpī ĵo nisuga | puṇyāviṣhayī ati nilāga | jayāchiyā manī vega | vikalpāchā || Jñāne.13.683 || To ĵāṇa nikhiḷā | ajñānāchā putaḷā | ĵo bāṅdhoni ase ḍoḷā | vittāshete || Jñāne.13.684 || [‘asthairyaṁ’] Āṇi swārthe aḷumāḷe | ĵo dhairyāpāsoni chaḷe | jaise truṇabīja ḍhaḷe | muṅgiyecheni || Jñāne.13.685 || Pāvo sūdaliyā save | jaise thillara kālave | taisā bhayācheni nāve | gajabaje ĵo || Jñāne.13.686 || Manorathāṅchiyā dhārasā | vāhaṇe jayāchiyā mānasā | pūrī paḍilā jaisā | dudhiyā pāhī || Jñāne.13.687 || Vāyūcheni sāvāye | dhūḷi digaṅtarā jāye | duḥkhavārtā hoye | taise jayā || Jñāne.13.688 || Vāudhaṇāchiyā parī | āshraya kaṅhīṅchi na dharī | kṣhetrī tīrthī purī | thāro neṇe || Jñāne.13.689 || Kā mātaliyā saraḍā | puḍhatī buḍa puḍhatī sheṅḍā | hiṅḍaṇavārā koraḍā | taisā jayā || Jñāne.13.690 || Jaisā roṁvilyāviṇe | rāṅjaṇa thāro neṇe | taisā paḍe tai rāhaṇe | yerhavī hiṅḍe || Jñāne.13.691 || Tayā ṭhāyī udaṅḍa | ajñāna ase vitaṅḍa | ĵo chāṅchalye bhāvaṅḍa | markaṭāche || Jñāne.13.692 || [‘ātmavinigrahābhāvaḥ’] Āṇi pai gā dhanurdharā | jayāchiyā aṅtarā | nāhī voḍhāvārā | saṁyamāchā || Jñāne.13.693 || Leṅḍiye ālā loṅḍhā | na manī vāḷuvechā varavaṅḍā | taisā niṣhedhāchiyā toṅḍā | bihenā ĵo || Jñāne.13.694 || Vratāte āḍa moḍī | swadharma pāye volāṅḍī | niyamāchī āsa toḍī | jayāchī kriyā || Jñāne.13.695 || Nāhī pāpāchā kaṅṭāḷā | neṇe puṇyāĉhā jivhāḷā | lājechā peṅḍavaḷā | khaṇoni ghālī || Jñāne.13.696 || Kuḷeṅsī ĵo pāṭhamorā | vedājñesī durhā | krutyākrutyavyāpārā | nivāḍa neṇe || Jñāne.13.697 || Vasū jaisā mokāṭa | vārā jaisā sairāṭa | phuṭalā jaisā pāṭa | niraṅjanī || Jñāne.13.698 || Āṅdhaḷe hātirū mātale | kā ḍoṅgarī jaise peṭale | taise viṣhayī suṭale | chitta jayāche || Jñāne.13.699 || Pai ukaraḍā kāya na paḍe | mokāṭa koṇā nātuḍe | gramadwārīṅche āḍe | nolāṅḍī koṇa || Jñāne.13.700 || Jaise satrī anna ĵāle | kā sāmānyā bīka āle | vāṇasiyeche ubhale | koṇa na rige || Jñāne.13.701 || Taise jayāche aṅtaḥkaraṇa | tayāchyā ṭhāyī saṁpūrṇa | ajñānāchī ĵāṇa | rhuddhi āhe || Jñāne.13.702 || [Indriyārtheṣhwavairāgyaṁ] Āṇi viṣhayāṅchī goḍī | ĵo jīta melā na saṅḍī | swargīṅhī khāvayā ĵoḍī | ethunīchi || Jñāne.13.703 || Ĵo akhaṅḍa bhogā jache | jayā vyasana kāmakrīḍeche | mukha dekhoni viraktāche | sachaila karī || Jñāne.13.704 || Viṣho shiṇoniyā rāhe | pari na shiṇe sāvadha nohe | kuhilā hātī khāye | koḍhī jaisā || Jñāne.13.705 || Kharī ṭeṅko nedī uḍe | lātauni phoḍī nākāḍe | tarhī jevī na kāḍhe | māghautā khara || Jñāne.13.706 || Taisā ĵo viṣhayāṁlāgī | uḍī ghālī jaḷate āgī | vyasanāṅchī āṅgī | leṇī miravī || Jñāne.13.707 || Phuṭoni paḍe tava | mruga vāḍhavī hāva | pari na mhaṇe te māva | rohiṇīchī || Jñāne.13.708 || Taisā janmoni mrutyuvarī | viṣhayī trāsitā bahutī parī | tarhī trāsa neghe dharī | adhika premā || Jñāne.13.709 || Pahiliye bāḷadashe | āī bā hechi pise | te sare maga strīmāṁse | bhuloni ṭhāke || Jñāne.13.710 || Maga strī bhogitā thāvo | vruddhāpya lāge yevo | tevhā tochi premabhāvo | bāḷakāsi āṇī || Jñāne.13.711 || Āṅdhaḷe vyāle jaise | taisā bāḷe parivase | pari mare to na trāse | viṣhayāṅsi ĵo || Jñāne.13.712 || Ĵāṇa tayāchyā ṭhāyī | ajñānāsi pāra nāhī | ātā āṇika kāhī | chinhe sāṅgo || Jñāne.13.713 || [Ahaṅgkāraḥ] Tari dehachi ātmā | aiseyā ĵo manodharmā | vaḷaṅghoniyā karmā | āraṅbha karī || Jñāne.13.714 || Āṇi uṇe kā pure | je je kāhī āchare | tayācheni āviṣhkāre | kuṅtho lāge || Jñāne.13.715 || Ḍoiye ṭhevileni bhoje | devalavise jevi phuṅje | taisā vidyāvayasā māje | utāṇā chāle || Jñāne.13.716 || Mhaṇe mīchi eka arthī | mājhyāchi gharī saṁpattī | mājhī ācharatī rītī | koṇā āhe || Jñāne.13.717 || Nāhī māĵheni pāḍe vāḍa | mī sarvajña ekachi rūḍha | aisā sarvatuṣhṭīgaṅḍa | gheūni ṭhāke || Jñāne.13.718 || Vyādhi lāgaliyā māṇusā | na yechi bhoga dāū jaisā | nike na sāhe ĵo taisā | puuḍhilāṅche || Jñāne.13.719 || Pai guṇa tetulā khāya | sneha kī jāḷita ĵāya | jetha ṭhevije tetha hoya | masīaise || Jñāne.13.720 || Jīvane shiṅpilā tiḍapiḍī | vijilā prāṇa sāṅḍī | lāgalā tarī kāḍī | uro nedī || Jñāne.13.721 || Aḷumāḷa prakāsha karī | tetulenīcha ubārā dharī | taisiyā dīpāchiyā parī | suvidya ĵo || Jñāne.13.722 || Auṣhadhāche nāve amrute | jaisā navajvara āṁbuthe | kā viṣhachi hoūni parate | sarpā dūdha || Jñāne.13.723 || Taisā sadguṇī matsara | vyutpattī ahaṅkāra | tapojñāne apāra | tāṭhā chaḍhe || Jñāne.13.724 || Aṅtyaja rāṇive baisavilā | āre dhāraṇa giḷilā | taisā garve phugalā | dekhasī ĵo || Jñāne.13.725 || Ĵo lāṭaṇe aisā na lave | pāthara tevī na drave | guṇiyāsi nāgave | phoḍase jaise || Jñāne.13.726 || Kiṅbahunā tayāpāsī | ajñāna āhe vāḍhīsī | he nikare gā tuĵasī | bolata aso || Jñāne.13.727 || [‘janmādyadarshanaṁ’] Āṇīkahī dhanaṅjayā | ĵo gruha deha sāmagriyā | na dekhe kālicheyā | janmāte gā || Jñāne.13.728 || Krutaghnā upakāra kelā | kā chorā vyavahāra didhalā | nisuga stavilā | visare jaisā || Jñāne.13.729 || Voḍhāḷatā lāvile | te taiseṅchi kāna puṁsa vole | kī puḍhatī voḍhāḷū āle | suṇe jaise || Jñāne.13.730 || Beḍūka sāpāchiyā toṅḍī | jātase sabuḍabuḍī | to makṣhikāṅchiyā koḍī | smarenā kāhī || Jñāne.13.731 || Taisī navahī dwāre sravatī | āṅgī dehāchī lutī jitī | jeṇe jālī te chittī | salenā jayā || Jñāne.13.732 || Mātechyā udarakuharī | sūni viṣhṭhechyā dātharī | jaṭharī navamāsavarī | ukaḍalā jai || Jñāne.13.733 || Te garbhīṅchī je vyathā | kā je ĵāle upajatā | te kāṁhīṅchi sarvathā | nāṭhavī ĵo || Jñāne.13.734 || Maḷamūtrapaṅkī | je loḷate bāḷa aṅkī | dekhoni ĵo na thuṅkī | trāsa neghe || Jñāne.13.735 || Kālachi nā janma gele | pāhecha puḍhatī āle | aise he kāhī vāṭale | nāhī jayā || Jñāne.13.736 || [‘mrutyoradarshanaṁ’] Āṇi pai tayāchi parī | jīvitāchī pharārī | dekhoni ĵo na karī | mrutyuchiṅtā || Jñāne.13.737 || Jiṇeyācheni vishwāse | mrutyu eka etha ase | he jayāĉheni mānase | mānije nā || Jñāne.13.738 || Alpodakīchā māsā | he nāṭe aisiyā āshā | na vachechi kā taisā | agādha ḍohā || Jñāne.13.739 || Kā gorīchiyā bhulī | mruga vyādhā druṣhṭī na ghālī | gaḷa na pāhatā giḷilī | uṅḍī mīne || Jñāne.13.740 || Dīpāchiyā jhagamagā | jāḷīla he pataṅgā | neṇavechi pai gā | jayāparī || Jñāne.13.741 || Gaṅvāra nidrāsukhe | ghara jaḷata ase te na dekhe | neṇatā jevī vikhe | rāṅdhile anna || Jñāne.13.742 || Taisā jīvitācheni miṣhe | hā mrutyūchi ālā ase | he neṇechi rājase | sukhe ĵo gā || Jñāne.13.743 || Sharīrīṅchī vāḍhī | ahorātrāṅchī ĵoḍī | viṣhayasukhaprauḍhī | sāchachi mānī || Jñāne.13.744 || Pari bāpuḍā aise neṇe | je veshyeche sarvaswa deṇe | techi te nāgavaṇe | rūpa etha || Jñāne.13.745 || Saṁvachorāche sājaṇe | techi te prāṇa gheṇe | lepā snapana karaṇe | tochi nāsha || Jñāne.13.746 || Pāṅḍuroge āṅga suṭale | te tayāchi nāve khuṅṭale | taise neṇe bhule | āhāranidrā || Jñāne.13.747 || Sanmukha shūlā | dhāvatayā pāye chapaḷā | pratipadī javaḷā | mrutyu jevī || Jñāne.13.748 || Tevī dehā jaṅva ĵava vāḍha | jaṅva jaṅva divasāchā pavāḍa | jaṅva ĵava suravāḍa | bhogāchā yayā || Jñāne.13.749 || Tava tava adhikādhike | maraṇa āyuṣhyāte jiṅke | mīṭha jevī udake | ghāṁsijata ase || Jñāne.13.750 || Taise jīvitwa jāye | tayāstava kāḷāte pāhe | he hātohātīṅche na hoye | ṭhāuve jayā || Jñāne.13.751 || Kiṁbahunā Pāṅḍavā | hā āṅgīṅchā mrutyu nitya navā | na dekhe ĵo māvā | viṣhayāṅchiyā || Jñāne.13.752 || To aJñānadeshīṅchā rāvo | yā bolā mahābāho | na paḍe gā ṭhāvo | āṇikāṅchā || Jñāne.13.753 || [Jarāyāḥ(hā) adarshanaṁ] Pai jīvitācheni tokhe | jaisā kā mrutyu na dekhe | taisāchi tāruṇye tokhe | jarā na gaṇī || Jñāne.13.754 || Kaḍāḍī loṭalā gāḍā | kā shikharauni suṭalā dhoṅḍā | taisā na dekhe ĵo puḍhā | vārdhakya āhe || Jñāne.13.755 || Kā āḍavohaḷā pāṇī āle | kā jaise mhasayāche ĵuṅĵha mātale | taise tāruṇyāche chaḍhale | bhurare jayā || Jñāne.13.756 || Puṣhṭi lāge vigharo | kāṅti pāhe nisaro | mastaka ādarī shiro- | bhāgī kaṁpa || Jñāne.13.757 || Dāḍhī sāuḷa dharī | māna hālauni vārī | tarī ĵo karī | māyechā paisu || Jñāne.13.758 || Puḍhīla urī ādaḷe | tava na dekhe jevī āṅdhaḷe | kā ḍoḷyāṅvarale nigaḷe | āḷasī toṣhe || Jñāne.13.759 || Taise tāruṇya ājiche | bhogitā vruddhāpya pāheche | na dekhe tochi sāche | ajñāna gā || Jñāne.13.760 || [Vyādhyadarshanaṁ] Dekhe akṣhame kubje | kī viṭāvū lāge phuṅje | pari na mhaṇe pāhe māĵhe | aiseṅchi hoīla || Jñāne.13.761 || Āṇi āṅgī vruddhatechī | saṅjñā ye maraṇāchī | pari jayā tāruṇyāchī | bhulī na phiṭe || Jñāne.13.762 || To ajñānāche ghara | he sāchachi ghe uttara | tevīṅchi pariyesī thora | chinhe āṇika || Jñāne.13.763 || Tari vāghāchiye aḍave | eka veḷa ālā charoni daive | teṇe vishwāse puḍhatī dhāṁve | vasū jaisā || Jñāne.13.764 || Kā sarpagharāāṅtu | avachaṭe ṭhevā āṇilā swasthu | yetuliyāsāṭhī nishchitu | nāstika hoya || Jñāne.13.765 || Taiseṅchi avachaṭe he | eka donīchi veḷā lāhe | ethu uraga eka āhe | he mānīnā ĵo || Jñāne.13.766 || Vairiyā nīda ālī | ātā dwaṅdwe mājhī saralī | he mānī to sapilī | mukalā jevī || Jñāne.13.767 || Taisī āhāranidrechī uĵarī | roga nivāṅta ĵoṁvarī | tava ĵo na karī | vyādhīṅchī chiṅtā || Jñāne.13.768 || [‘duḥ(hu)khādarshanaṁ’] Āṇi strīputrādimeḷe | saṅpattī jaṅva ĵava phaḷe | teṇe raje ḍoḷe | jātī jayāche || Jñāne.13.769 || Savaḷeṅchi viyoga paḍela | viḷauni vipatti yeīla | he duḥkha puḍhīla | dekhenā ĵo || Jñāne.13.770 || To ajñāna gā Pāṅḍavā | [‘doṣhādarshanaṁ’] āṇi tohī tochi jāṇāvā | ĵo iṅdriye avhāsavā | chārī etha || Jñāne.13.771 || Vayasecheni uvāye | saṁpattīcheni sāvāye | seVyāsevya jāye | sarakaṭita || Jñāne.13.772 || Na karāve te karī | asaṁbhāvya manī dharī | chiṅtū naye te vichārī | jayāchī matī || Jñāne.13.773 || Righe jetha na righāve | māge je na ghyāve | sparshe jetha na lagāve | āṅga mana || Jñāne.13.774 || Na jāve tetha jāye | na pāhāve te ĵo pāhe | na khāve te khāye | tevīṅchi toṣhe || Jñāne.13.775 || Na dharāvā to saṅga | na lagāve tetha lāga | nācharāvā to mārga | āchare ĵo || Jñāne.13.776 || Nāyakāve te āike | na bolāve te bake | pari doṣha hotīla he na dekhe | pravartatā || Jñāne.13.777 || Āṅgā manāsi ruchāve | yetuleni krutyākrutya nāṭhave | ĵo karaṇeyācheni nāve | bhalatechi karī || Jñāne.13.778 || Pari pāpa maĵa hoīla | kā narakayātanā yeīla | he kāṁhīṅchi puḍhīla | dekhenā ĵo || Jñāne.13.779 || Tayācheni āṅgalage | jagī ajñāna dāṭuge | je sajñānāhī saṅge | jhoṁbo sake || Jñāne.13.780 || Pari aso he āika | ajñāna chinhe āṇika | jeṇe tuĵa samyaka | ĵāṇavela || Jñāne.13.781 || [‘āsaktiḥ(hi)’] Tari jayāchī prīti purī | guṅtalī dekhasī gharī | navagaṅdhakesarī | bhramarī jaisī || Jñāne.13.782 || Sākarechiyā rāshī | baisalī nuṭhe māshī | taiseni strīchitta āveshī | jayāche mana || Jñāne.13.783 || Ṭhelā beḍūka kuṅḍī | mashaka guṅtalā sheṁbuḍī | jaisā ḍhora sabuḍabuḍī | rutalā paṅkī || Jñāne.13.784 || Taise gharīṅhūni nighaṇe | nāhī jīve mane prāṇe | jayā sāpa hoūni asaṇe | bhāṭī tiye || Jñāne.13.785 || Priyottamāchiye kaṅṭhī | pramadā ghe āṭhī | taisī jīveṅsī koṁpaṭī | dharūni ṭhāke || Jñāne.13.786 || Madhurasoddeshe | madhukara jache jaise | gruhasaṅgopana taise | karī ĵo gā || Jñāne.13.787 || Mhātārapaṇī ĵāle | ratna eka vipāyile | tayāche kā jetule | mātāpitarā || Jñāne.13.788 || Tetuleni pāḍe Pārthā | gharī jayā premaāsthā | [‘abhiṣhwaṁ(ṅ)gaḥ(ph) putrādiṣhwahameveti buddhiḥ(hi)’] āṇi strīvāṅchūni sarvathā | ĵāṇenā ĵo || Jñāne.13.789 || Taisā strīdehī ĵo jīve | paḍoniyā sarvabhāve | koṇa mī kāya karāve | kāhī neṇe || Jñāne.13.790 || Mahāpuruṣhāche chitta | jāliyā vastugata | ṭhāke vyavahārajāta | jayāparī || Jñāne.13.791 || Hāni lajjā na dekhe | parāpavāda nāike | jayāchī iṅdriye ekamukhe | striyā kelī || Jñāne.13.792 || Chitta ārādhī striyeche | āṇi tiyechechi chhaṅde nāche | mākaḍa gāruḍiyāche | jaise hoya || Jñāne.13.793 || Āpaṇapeṁhī shiṇavī | iṣhṭamitra durhāvī | maga kavaḍāchi vāḍhavī | lobhī jaisā || Jñāne.13.794 || Taisā dānapuṇye khāṅchī | gotrakuṭuṁbā vaṅchī | pari bāiṇī striyechī | uṇī ho nedī || Jñāne.13.795 || Pūjitī daivate ĵogavī | gurūte bole jhakavī | māyabāpā dāvī | nidārapaṇa || Jñāne.13.796 || Striyechyā tarī vikhī | bhogasaṁpatti anekī | āṇī vastu nikī | je je dekhe || Jñāne.13.797 || Premāthileni bhakte | jaiseni bhajije kuḷadaivate | taisā ekāgrachitte | strī ĵo upāsī || Jñāne.13.798 || Sācha āṇi chokha | te striyesīchi ashekha | yerīṅviṣhayī ĵogāvaṇūka | tehī nāhī || Jñāne.13.799 || Iyete hana koṇī dekhela | iyesī vekhāse jāīla | tari yugachi buḍela | aise jayā || Jñāne.13.800 || Nāyaṭayā bheṇa | na moḍije nāgāṅchī āṇa | taisī pāḷī uṇakhuuṇa | striyechī ĵo || Jñāne.13.801 || Kiṅbahunā dhanaṅjayā | strīchi sarvaswa jayā | āṇi tiyechiyā jāliyāṁ- | lāgī prema || Jñāne.13.802 || Āṇīkahī je samasta | tiyeche saṁpattijāta | te jīvāhūni āpta | mānī ĵo kā || Jñāne.13.803 || To ajñānāsī mūḷa | ajñānā teṇe baḷa | he aso kevaḷa | to techi rūpa || Jñāne.13.804 || [‘iṣhṭāniṣhṭopapattiṣhu asamachittatwa’] Āṇi mātaliyā sāgarī | mokaliliyā tarī | lāṭāṅchyā yerajhārī | āṅdoḷe jevī || Jñāne.13.805 || Tevī priya vastu pāve | āṇi sukhe ĵo uṅchāve | taisāchi apriyāsave | taḷavaṭa ye || Jñāne.13.806 || Aiseni jayāche chittī | vaiṣhamyāchī voḷakhatī | vāhe to mahāmatī | ajñāna gā || Jñāne.13.807 || [‘anyayogena mayi vyabhichāriṇī bhaktiḥ(s) sanimittā’] Āṇi mājhyā ṭhāyī bhaktī | phaḷālāgī jayā ārtī | dhanoddeshe viraktī | naṭaṇe jevī || Jñāne.13.808 || [‘vyabhichāriṇī’] Nā tarī kāṅtāchyā mānasī | rigoni swairiṇī jaisī | rāhaṭe jāreṁsī | jāvayālāgī || Jñāne.13.809 || Taisā māte kirīṭī | bhajatī gā pāuṭī | karūni ĵo diṭhī | viṣho sūye || Jñāne.13.810 || [‘vyavahitā’] Āṇi bhajinaliyāsave | tochi viṣhaya ĵarī na pāve | tarī sāṅḍī mhaṇe āghave | ṭavāḷa he || Jñāne.13.811 || Kuṇabaṭa kuḷavāḍī | taisā āna āna deva māṅḍī | ādilāchī paravaḍī | karī tayā || Jñāne.13.812 || Tayā gurumārgā ṭeṅke | jayāĉhā sugaravā dekhe | tarī tayāĉhā maṅtra shike | yera neghe || Jñāne.13.813 || Prāṇijāteṅsī niṣhṭhura | sthāvarī bahu bhara | tevīṅchi nāhī ekasara | nirvāha jayā || Jñāne.13.814 || Mājhī mūrti niphajavī | te gharāche konī baisavī | āpaṇa devo devī | yātre ĵāya || Jñāne.13.815 || Nitya ārādhana māĵhe | kājī kuḷadevatā bhaje | parvavisheṣhe kīje | pūjā ānā || Jñāne.13.816 || Māĵhe adhiṣhṭhāna gharī | āṇi vovase ānāche karī | pitrukāryāvasarī | pitarāṅchā hoya || Jñāne.13.817 || Ekādashīchyā divasī | jetulā pāḍa āmhāsī | tetulāchi nāgāṁsī | paṅchamīchyā divashī || Jñāne.13.818 || Chautha moṭakī pāhe | āṇi gaṇeshāchāchi hoye | chaudasī mhaṇe māye | tujhāchi vo durge || Jñāne.13.819 || Nityanaimittike karme sāṅḍī | maga baise navachaṅḍī | ādityavārī vāḍhī | bahiravā pātrī || Jñāne.13.820 || Pāṭhī somavāra pāve | āṇi beleṁsī liṅgā dhāṁve | aisā ekalāchi āghave | ĵogāvī ĵo || Jñāne.13.821 || Aisā akhaṅḍa bhajana karī | ugā nohe kṣhaṇabharī | avaghena gāṁvadwārī | aheva jaisī || Jñāne.13.822 || Aiseni ĵo bhakta | dekhasī sairā dhāvata | ĵāṇa ajñānāchā mūrta | avatāra to || Jñāne.13.823 || [‘aviviktadeshasevitwaṁ’] Āṇi ekāṅte chokhaṭe | tapovane tīrthe taṭe | dekhoni ĵo gā viṭe | tohī tochī || Jñāne.13.824 || [‘janasaṁsadi ratiḥ(hi)’] Jayā janapadī sukha | gajabajeche kavatika | vānū āvaḍe laukika | tohī tochī || Jñāne.13.825 || [‘adhyātmajñānanityatwābhāvaḥ’] Āṇi ātmā gochara hoye | aisī je vidyā āhe | te āikoni ḍaura vāhe | vidwāṅsū ĵo || Jñāne.13.826 || Upaniṣhadāṅkaḍe na vache | yogashāstra na ruche | adhyātmajñānī jayāche | manachi nāhī || Jñāne.13.827 || Ātmacharchā ekī āthī | aisiye buddhīchī bhiṅtī | pāḍūni jayāchī matī | voḍhāḷa jāhālī || Jñāne.13.828 || Karmakāṅḍa tarī ĵāṇe | mukhodgata purāṇe | jyotiṣhī to mhaṇe | taiseṅchi hoya || Jñāne.13.829 || Shilpī ati nipuṇa | sūpakarmīṁhī pravīṇa | vidhi ātharvaṇa | hātī āthī || Jñāne.13.830 || Kokī nāhī ṭhele | Bhārata kīra mhaṇitale | āgama āpāvile | mūrta hotī || Jñāne.13.831 || Nītijāta sujhe | vaidyakahī bujhe | kāvyanāṭakī duje | chatura nāhī || Jñāne.13.832 || Smrutīṅchī charchā | daṅsha ĵāṇe gāruḍīchā | nighaṅṭu prajñechā | pāikī karī || Jñāne.13.833 || Pai vyākaraṇī chokhaḍā | tarkī atigāḍhā | pari eka ātmajñānī phuḍā | jātyaṅdha ĵo || Jñāne.13.834 || Te ekavāṅchūni āghavā shāstrī | siddhāṅta nirmāṇadhātrī | pari ĵaḷo te mūḷanakṣhatrī | na pāhe gā || Jñāne.13.835 || Morāāṅgī asheṣhe | pise asatī ḍoḷase | pari ekalī druṣhṭī nase | taise te gā || Jñāne.13.836 || Ĵarī paramāṇuevaḍhe | saṅjīvanīmūḷa ĵoḍe | tari bahu kāya gāḍe | bharaṇe yere || Jñāne.13.837 || Āyuṣhyāvīṇa lakṣhaṇe | siseṁvīṇa aḷaṅkaraṇe | vohareṁvīṇa vādhāvaṇe | to viṭaṅbu gā || Jñāne.13.838 || Taise shāstrajāta ĵāṇa | āghaveṅchi apramāṇa | Pārthā adhyātmajñāneṁviṇa | ekalenī || Jñāne.13.839 || Yālāgī Arjunā pāhī | adhyātmajñānāchyā ṭhāyī | jayā nityabodha nāhī | shāstramūḍhā || Jñāne.13.840 || Tayā sharīra je ĵāle | te ajñānāche bī virūḍhale | tayāche vyutpannatwa gele | ajñānavelī || Jñāne.13.841 || To je je bole | te ajñānachi phulale | tayāche puṇya je phaḷale | te ajñāna gā || Jñāne.13.842 || [‘tattwajñānārthadarshanaṁ’] Āṇi adhyātmajñāna kāhī | jeṇe mānileṅchi nāhī | to jñānārtha na dekhe kāī | he bolāve ase || Jñāne.13.843 || Ailīchi thaḍī na pāvatā | paḷe ĵo māghautā | tayā pailadwīpīṅchī vārtā | kāya hoya || Jñāne.13.844 || Kā dāravaṅṭhāṅchi jayāche | shīra roṅvile khāṅche | to kevī parivarīṅche | ṭhevile dekhe || Jñāne.13.845 || Tevī adhyātmajñānī jayā | anoḷakha dhanaṅjayā | tayā jñānārtha dekhāvayā | viṣho kāī || Jñāne.13.846 || Mhaṇoni ātā visheṣhe | to jñānāche tattwa na dekhe | he sāṅgāve āṅkheṁlekhe | na lage tuĵa || Jñāne.13.847 || Jevhā sagarbhe vāḍhile | tevhāṅchi poṭīṅche dhāle | taise māgile pade bolile | techi hoya || Jñāne.13.848 || Vāṅchūniyā vegaḷe | rūpa karaṇe he na miḷe | jevī āvaṅtile āṅdhaḷe | te dujenasī ye || Jñāne.13.849 || Eva iye uparatī | jñānachinhe māgutī | amānitwādi prabhrutī | vākhāṇilī || Jñāne.13.850 || Je jñānapade aṭharā | keliyā yerī moharā | ajñāna yā ākārā | sahaĵe yetī || Jñāne.13.851 || Māgā shlokācheni ardhārdhe | aise sāṅgitale Shreemukuṅde | nā upharāṭī iye jñānapade | techi ajñāna || Jñāne.13.852 || Mhaṇoni iyā vāhaṇī | kelī myā upalavaṇī | vāṅchūni dudhā meḷaūni pāṇī | phāra kīje kāī || Jñāne.13.853 || Taise jī na baḍabaḍī | padāchī kora na sāṅḍī | mūḷadhwanīchiye vāḍhī | nimitta jāhalo || Jñāne.13.854 || Tava shrote mhaṇatī rāhe | ke parihārā ṭhāva āhe | bihisī kā vāye | kavipoṣhakā || Jñāne.13.855 || Tūte Shreemurārī | mhaṇitale pragaṭa karī | je abhiprāya gavharī | jhāṅkile āmhī || Jñāne.13.856 || Te devāche manogata | dāvita āhāsī tū mūrta | heṁhī mhaṇatā chitta | dāṭela tuĵhe || Jñāne.13.857 || Mhaṇoni aso he na bolo | pari sāviyā gā toṣhalo | je jñānatariye meḷavilo | shravaṇasukhāche || Jñāne.13.858 || Ātā iyāvarī | je to Shreeharī | bolilā te karī | kathana vegā || Jñāne.13.859 || Iyā saṅtavākyāsarise | mhaṇitale Nivruttidāse | jī avadhārā tarī aise | bolile deve || Jñāne.13.860 || Mhaṇatī tuvā Pāṅḍavā | hā chinhasamuchchaya āghavā | āyikilā to jāṇāvā | ajñānabhāga || Jñāne.13.861 || Iyā ajñānabhāgā | pāṭhī deūni pai gā | jñānavikhī chāṅgā | druḍhā hoije || Jñāne.13.862 || Maga nirvāḷileni jñāne | jñeya bheṭela mane | te jāṇāvayā Arjune | āsa kelī || Jñāne.13.863 || Tava sarvajñāṅchā rāvo | mhaṇe ĵāṇoni tayāĉhā bhāvo | parise jñeyāĉhā abhiprāvo | sāṅgo ātā || Jñāne.13.864 ||</p>
<p>Jñeyaṁ yattatpravakṣhyāmi yajjñātwāmrutamashnute | anādimatparaṁ brahma na sattannāsaduchyate || Bha.Gī.13.12 ||</p>
<p>[Jñeyaṁ yattatpravakṣhyāmi] Tari jñeya aise mhaṇaṇe | vastu te yeṇeṅchi kāraṇe | je jñāneṅvāṅchūni kavaṇe | upāyā na ye || Jñāne.13.865 || [Yajjñātwāmrutamashnute] Āṇi jāṇitaleyāvaraute | kāhī karaṇe nāhī jethe | ĵāṇaṇeṅchi tanmayāte | āṇī jayāche || Jñāne.13.866 || Je jāṇitaleyāsāṭhī | saṅsārā kāḍhūniyā kāṅṭhī | jironi jāije poṭī | nityānaṅdāchyā || Jñāne.13.867 || [Anādimat] Te jñeya gā aise | ādi jayā nase | [paraṁ brahma] parabrahma āpaise | nāma jayā || Jñāne.13.868 || [Na sattannāsaduchyate] Je nāhī mhaṇo jāije | tava vishwākāre dekhije | āṇi vishwachi aise mhaṇije | tari he māyā || Jñāne.13.869 || Rūpa varṇa vyaktī | nāhī drushya draṣhṭā sthitī | tari koṇa kaise āthī | mhaṇāve pā || Jñāne.13.870 || Āṇi sāchachi ĵarī nāhī | tarī mahadādi koṇe ṭhāyī | sphurata kaiṅche kāī | teṇeṁvīṇa ase || Jñāne.13.871 || Mhaṇoni āthī nāthī he bolī | je dekhoni mukī ĵāhalī | vichārāchī moḍalī | vāṭa jethe || Jñāne.13.872 || Jaisī bhāṅḍaghaṭasharāvī | tadākāra ase pruthvī | taise sarva hoūniyā sarvī | ase je vastu || Jñāne.13.873 ||</p>
<p>Sarvataḥ(ph) pāṇipādaṁ(n) tatsarvato’kṣhishiromukham | sarvataḥ(sh) shrutimalloke sarvamāvrutya tiṣhṭhati || Bha.Gī.13.13 ||</p>
<p>[Sarvataḥ(ph) pāṇipādaṁ(n) tat] Āghavāṅchi deshī kāḷī | navhatā deshakāḷāṁvegaḷī | je kriyā sthūḷāsthūḷī | techi hāta jayāche || Jñāne.13.874 || Tayāte yākāraṇe | vishwabāhu aise mhaṇaṇe | je sarvachi sarvapaṇe | sarvadā karī || Jñāne.13.875 || Āṇi samastāṅhī ṭhāyā | eke kāḷī dhanaṅjayā | āle ase mhaṇoni jayā | vishwāṅghrināma || Jñāne.13.876 || [Sarvato’kṣhishiromukhaṁ] Pai savitayā āṅga ḍoḷe | nāhīṅta vegaḷe vegaḷe | taise sarvadraṣhṭe sakaḷe | swarūpe je || Jñāne.13.877 || Mhaṇoni vishwatashchakṣhu | hā achakṣhūchyā ṭhāyī pakṣhu | bolāvayā dakṣhu | ĵāhalā veda || Jñāne.13.878 || Je sarvāṅche shirāvarī | je nitya nāṅde sarvāṅparī | aisiye sthitīkarī | vishwamūrdhā mhaṇipe || Jñāne.13.879 || Pai gā mūrti techi mukha | hutāshanā jaise dekha | taise sarvapaṇe ashekha | bhokte je || Jñāne.13.880 || Yālāgī tayā Pārthā | vishwatomukha he vyavasthā | ālī vākpathā | shrutīchiyā || Jñāne.13.881 || [Sarvataḥ(sh) shrutimalloke] Āṇi vastumātrī gagana | jaise ase saṁlagna | taise shabdajātī kāna | sarvatra jayā || Jñāne.13.882 || [Sarvamāvrutya tiṣhṭhati] Yālāgī āmhī tayāte | mhaṇo sarvatra āikate | eva je sarvāṅte | āvarūni ase || Jñāne.13.883 || Prāyaḥ yerhavī tarī mahāmatī | vishwatashchakṣhu iyā shrutī | tayāchiye vyāptī | rūpa kele || Jñāne.13.884 || Vāṅchūni hasta netra pāye | he bhāṣha tetha ke āhe | sarva shūnyatwāchā sāhe | niṣhkarṣha je || Jñāne.13.885 || Pai kalloḷāte kalloḷe | grasijata ase aise kaḷe | pari grasite grasāvegaḷe | ase kāī || Jñāne.13.886 || Taise sāchachi je eka | tetha ke vyāpyavyāpaka | pari bolāvayā nāveka | karāve lāge || Jñāne.13.887 || Pai shūnya jai dāvāve ĵāhāle | tai biṅdule eka kele | taise adwaita sāṅgāve bole | tai dwaita kīje || Jñāne.13.888 || Yerhavī tarī Pārthā | gurushiṣhyasatpathā | āḍaḷa paḍe sarvathā | bola khuṅṭe || Jñāne.13.889 || Mhaṇoni gā shrutī | dwaitabhāve adwaitī | nirūpaṇāchī vāhatī | vāṭa kelī || Jñāne.13.890 || [Tathā cha vedastutau-‘kvachidajayātmanā cha charato’nu charennigamaḥ | kadāchitsruṣhṭyādisamaye0 pratipādayet’] Techi ātā avadhārī | iye netragochare ākārī | te jñeya gā jayāparī | vyāpaka ase || Jñāne.13.891 ||</p>
<p>Sarvendriyaguṇābhāsaṁ sarvendriyavivarjitam | asaktaṁ sarvabhruchchaiva nirguṇaṁ(ṅ) guṇabhoktru cha || Bha.Gī.13.14 ||</p>
<p>[Sarvendriyaguṇābhāsaṁ] Tari te gā kirīṭī aise | avaKāshī ākāsha jaise | paṭī paṭa hoūni ase | taṅtu jevī || Jñāne.13.892 || Udaka hoūni udakī | rasa jaisā avalokī | dīpapaṇe dīpakī | teja jaise || Jñāne.13.893 || Karpūratwe kāpurī | saurabhya ase jayāparī | sharīra hoūni sharīrī | karma jevī || Jñāne.13.894 || Kiṅbahunā jaise Pāṅḍavā | soneṅchi sonayāĉhā ravā | taise je yā sarvā | sarvāṅgī ase || Jñāne.13.895 || Pari ase ravepaṇāmājivaḍe | tava ravā aise āvaḍe | vāṅchūni sone sāṅgaḍe | sonayā jevī || Jñāne.13.896 || Pai gā voghachi vāṅkaḍā | pari pāṇī ujū suhāḍā | vahni ālā lokhaṅḍā | loha navhe kī || Jñāne.13.897 || Ghaṭākāre veṅṭāḷe | tetha nabha game vāṭoḷe | maṭhī tarī chauphaḷe | āye dise || Jñāne.13.898 || [Sarvendriyavivarjitaṁ] Pari te avakāsha jaise | nohijatīchi ākāshe | je vikāra hoūni taise | vikārī nohe || Jñāne.13.899 || Mana mukhya iṅdriyā | sattwādi guṇā yayā | sārikhe aise dhanaṅjayā | āvaḍe kīra || Jñāne.13.900 || Pai guḷāchī goḍī | nohe bāṅdheyāsāṅgaḍī | taisī guṇa iṅdriye phuḍī | nāhī tetha || Jñāne.13.901 || Agā kṣhīrāchiye dashe | ghruta kṣhīrākāre ase | pari kṣhīrachi nohe jaise | kapidhwajā || Jñāne.13.902 || Taise je iye vikārī | vikāra nohe avadhārī | pai ākārā nāma bhoṁvarī | yera sone te sone || Jñāne.13.903 || Iyā ughaḍa marhāṭiyā | te vegaḷepaṇa dhanaṅjayā | ĵāṇa guṇaiṅdriyāṁ- | pāsoniyā || Jñāne.13.904 || Nāmarūpa-saṁbaṅdha | jātikriyābheda | hā ākārāṁsī pravāda | vastūsi nāhī || Jñāne.13.905 || [Asaktaṁ sarvabhruchchaiva] Te guṇa navhe kaṁhī | guṇā tayā saṅbaṅdha nāhī | pari tayāchyāchi ṭhāyī | ābhāsatī || Jñāne.13.906 || Yetuleyāsāṭhī | saṁbhrāṅtāchyā poṭī | aise ĵāya kirīṭī | je hechi dharī || Jñāne.13.907 || Tari te gā dharaṇe aise | abhrāte jevī ākāshe | kā prativadana jaise | ārasenī || Jñāne.13.908 || Nā tarī sūrya pratimaṅḍala | jaiseni dharī salila | kā rashmikarī mrugajaḷa | dharije jevī || Jñāne.13.909 || Taise gā saṁbaṅdheṁviṇa | yayā sarvāṅte dharī nirguṇa | pari te vāyā ĵāṇa | mithyādruṣhṭī || Jñāne.13.910 || [Nirguṇaṁ(ṅ) guṇabhoktru cha] Āṇi yāparī nirguṇe | guṇāte bhogaṇe | raṅkā rājya karaṇe | swapnī jaise || Jñāne.13.911 || Mhaṇoni guṇāchā saṅga | athavā guṇabhoga | hā nirguṇī lāga | bolo na ye || Jñāne.13.912 ||</p>
<p>Bahirantashcha bhūtānāmacharaṁ(ñ) charameva cha | sūkṣhmatwāttadavijñeyaṁ(n) dūrasthaṁ(ñ) chāntike cha tat || Bha.Gī.13.15 ||</p>
<p>[Bhūtānāmacharaṁ(ñ) charameva cha] Je charācharabhūtāṁ- | māji ase pāṅḍusutā | nā nā vanhī uṣhṇatā | abhede jaisī || Jñāne.13.913 || [Sūkṣhmatwāttadavijñeyaṁ] Taiseni avināshabhāve | je sūkṣhmadashe āghave | vyāpūni ase te ĵāṇāve | jñeya etha || Jñāne.13.914 || [Ayamabhiprāyaḥ-bahirantashcha] Je eka āṅta bāherī | [dūrasthaṁ(ñ) chāntike cha tat] je eka javaḷa dūrī | je ekavāṅchūni parī | dujī nāhī || Jñāne.13.915 || Kṣhīrasāgarīṅchī goḍī | māji bahū thaḍiye thoḍī | he nāhī tayā paravaḍī | pūrṇa je gā || Jñāne.13.916 || Swedajaprabhrutī | vegaḷālyā bhūtī | jayāchiye anusyūtī | khomaṇe nāhī || Jñāne.13.917 || Pai shrotemukhyaṭiḷakā | ghaṭasahasrā anekāṁ- | māji biṅboni chaṅdrikā | na bhede jevī || Jñāne.13.918 || Nānā lavaṇakaṇāchiye rāshī | kṣhāratā eka jaisī | kā koḍī ekī usī | ekachi goḍī || Jñāne.13.919 ||</p>
<p>Avibhaktaṁ(ñ) cha bhūteṣhu vibhaktamiva cha sthitam | bhūtabhartru cha tajjñeyaṁ(ṅ) grasiṣhṇu prabhaviṣhṇu cha || Bha.Gī.13.16 ||</p>
<p>[Avibhaktaṁ(ñ) cha bhūteṣhu] Taise anekī bhūtajātī | je āhe ekī vyāptī | vishwakāryā sumatī | kāraṇa je gā || Jñāne.13.920 || [Vibhaktamiva cha sthitaṁ] Mhaṇoni hā bhūtākāra | jethūni techi tayā ādhāra | kalloḷa sāgara | jiyāparī || Jñāne.13.921 || Bālyādi tīnhī vayasī | kāyā ekachi jaisī | taise ādisthiti-grasī | akhaṅḍa je || Jñāne.13.922 || Sāyaṁprātarmadhyāhna | hotā jātā dinamāna | jaise kā gagana | pālaṭe nā || Jñāne.13.923 || [Prabhaviṣhṇu cha] Agā sruṣhṭīveḷe priyottamā | jayā nāma mhaṇatī Brahmā | [bhūtabhartru cha] sthitī je viṣhṇunāmā | pātra ĵāhāle || Jñāne.13.924 || [Grasiṣhṇu cha] Maga ākāra hā hārape | tevhā rudra je mhaṇipe | [tat] teṅhī guṇatraya jevhā lope | tai je shūnya || Jñāne.13.925 || Nabhāche shūnyatwa giḷūna | guṇatrayāte nuravūna | te shūnya te mahāshūnya | shrutivachanasaṁmata || Jñāne.13.926 ||</p>
<p>Jyotiṣhāmapi tajjyotistamasaḥ(ph) paramuchyate | jñānaṁ(ñ) jñeyaṁ(ñ) jñānagamyaṁ hrudi sarvasya viṣhṭhitam || Bha.Gī.13.17 ||</p>
<p>[Jyotiṣhāmapi tajjyotiḥ(hi)] Je agnīche dīpana | je chaṅdrāche jīvana | sūryāche nayana | dekhitī jeṇe || Jñāne.13.927 || Jayāche ujiyeḍe | tārāgaṇa ughaḍe | mahāteja suravāḍe | rāhāṭe jeṇe || Jñāne.13.928 || [Tamasaḥ(ph) paramuchyate] Ādīchī je ādī | vruddhīchī je vruddhī | buddhīchī je buddhī | jīvāchā jīva || Jñāne.13.929 || Je manāche mana | je netrāche nayana | kānāche kāna | vāchechī vāchā || Jñāne.13.930 || Je prāṇāche prāṇa | je gatīche charaṇa | kriyeche kartepaṇa | jayāĉheni || Jñāne.13.931 || Ākāra jeṇe ākāre | vistāra jeṇe vistāre | saṅhāra jeṇe saṁhāre | pāṅḍukumarā || Jñāne.13.932 || Je medinīchī medinī | je pāṇī piūni ase pāṇī | tejā divelāvaṇī | jeṇe teje || Jñāne.13.933 || Je vāyūchā shwāsochchhvāsa | je gaganāchā avakāsha | he aso āghavāchi bhāsa | ābhāse jeṇe || Jñāne.13.934 || [Jñeyaṁ] Kiṁbahunā Pāṅḍavā | je āghaveṅchi ase āghavā | jetha nāhī rigāvā | dwaitabhāvāsī || Jñāne.13.935 || Je dekhiliyāchi save | drushya draṣhṭā he āghave | ekavaṭa kālave | sāmarasye || Jñāne.13.936 || [Jñānaṁ] Maga techi hoya jñāna | jñātā jñeya hana | [jñānagamyaṁ] jeṇe gamije sthāna | teṅhī techi || Jñāne.13.937 || Jaise saraliyā lekha | āṅkha hotī eka | taise sādhyasādhanādika | aikyāsi ye || Jñāne.13.938 || Arjunā jiye ṭhāyī | na sare dwaitāchī vahī | [hrudi sarvasya viṣhṭhitaṁ] he aso je hrudayī | sarvāṅchyā ase || Jñāne.13.939 ||</p>
<p>Iti kṣhetraṁ(n) tathā jñānaṁ(ñ) jñeyaṁ(ñ) choktaṁ samāsataḥ | madbhakta etadwijñāya madbhāvāyopapadyate || Bha.Gī.13.18 ||</p>
<p>[Iti kṣhetraṁ(n) tathā jñānaṁ] Eva he tuĵapuḍhā | ādī kṣhetra suhāḍā | dāvile phāḍovāḍā | vivaṅchunī || Jñāne.13.940 || Taiseṅchi kṣhetrāpāṭhī | jaiseni dekhasī diṭhī | taise jñānahī kirīṭī | sāṅgītale || Jñāne.13.941 || Ajñānāhī kautuke | rūpa kele nike | ĵava āyaṇī tujhī ṭeṅke | pure mhaṇe || Jñāne.13.942 || [Jñeyaṁ(ñ) cha] Āṇi ātā he rokaḍe | upapattīcheni pavāḍe | nirūpile ughaḍe | jñeya pai gā || Jñāne.13.943 || [Uktaṁ samāsataḥ] He āghavīcha vivaṅchanā | buddhī bharoni Arjunā | matsiddhi bhāvanā | mājhiyā yetī || Jñāne.13.944 || [Madbhaktaḥ] Dehādiparigrahī | saṅnyāsa karūniyā jihī | jīva mājhyā ṭhāyī | vruttika kelā || Jñāne.13.945 || [Etadwijñāya] Te māte kirīṭī | hechi ĵāṇoniyā shevaṭī | āpaṇapayā sāṭovāṭī | mīchi hotī || Jñāne.13.946 || [Madbhāvāyopapadyate] Mīchi hotī parī | he mukhya gā avadhārī | sohopī sarvāṅparī | rachilī āmhī || Jñāne.13.947 || [Ayamabhiprāyaḥ] Kaḍā pāyarī kīje | nirāḷī mācha bāṅdhije | athāvī suije | tarī jaisī || Jñāne.13.948 || Yerhavī āghaveṅchi ātmā | he sāṅgoni vīrottamā | parī tujhiyā manodharmā | miḷela nā || Jñāne.13.949 || Mhaṇoni ekachi saṅchale | chaturdhā āmhī kele | je adaṭapaṇa dekhile | tujhiye prajñe || Jñāne.13.950 || Pai bāḷa jai jevavije | tai ghāṁsa eka visā ṭhāyī kīje | taise ekachi he chaturvyāĵe | kathile āmhī || Jñāne.13.951 || Eka kṣhetra eka jñāna | eka jñeya eka ajñāna | bhāga kele avadhāna | ĵāṇoni tuĵhe || Jñāne.13.952 || Āṇi aisenihī Pārthā | ĵarī hā abhiprāvo tuĵa hātā | na ye tarī he vyavasthā | eka veḷa sāṅgo || Jñāne.13.953 || Ātā chau ṭhāyī na karū | ekahī mhaṇoni na sarū | ātmānātmayā dharū | sarisāchi pāḍa || Jñāne.13.954 || Pari tuvā yetule karāve | māgo te āmhā deyāve | je kānāche nāṅva ṭhevāve | āpaṇapayāte || Jñāne.13.955 || Yā ShreeKriṣhṇāchiyā bolā | Pārth romāṅchita jāhālā | tetha deva mhaṇatī bhalā | uchaṅbaḷe nā || Jñāne.13.956 || Aiseni to yetā vega | dharūni mhaṇe Shreeraṅga | prakrutipuruṣhavibhāga | parise sāṅgo || Jñāne.13.957 || Jayā mārgāte jagī | sāṅkhya mhaṇatī yogī | jayāchiye bhāṭivelāgī | mī kapila jāhālo || Jñāne.13.958 || To āīka nirdokha | prakruti-puruṣhaviveka | mhaṇe ādipurukha | Arjunāte || Jñāne.13.959 ||</p>
<p>Prakrutiṁ puruṣhaṁ(ñ) chaiva viddhyanādī ubhāvapi | vikārāṁ(ṅ)shcha guṇāṁshchaiva viddhi prakrutisambhavān || Bha.Gī.13.19 ||</p>
<p>[Prakrutiṁ puruṣhaṁ(ñ) chaiva] Tarī puruṣha anādi āthī | āṇi taiṅchilāgoni prakrutī | save sarisī divorātī | jayāparī || Jñāne.13.960 || Kā rūpa nohe vāyā | parī rūpā lāgalī chhāyā | nikaṇa vāḍhe dhanaṅjayā | kaṇeṅsī koṅḍā || Jñāne.13.961 || [Viddhyanādī ubhāvapi] Taisī ĵāṇa javaṭe | donhī iye ekavaṭe | prakrutipuruṣhe prakaṭe | anādisiddhe || Jñāne.13.962 || Pai kṣhetra yeṇe nāve | je sāṅgītale āghave | techi etha ĵāṇāve | prakruti he gā || Jñāne.13.963 || Āṇi kṣhetrajña aise | jayāte mhaṇitale ase | to puruṣha he anārise | na bolo gheī || Jñāne.13.964 || Iye ānāne nāve | pari nirūpya āna nohe | he lakṣhaṇa na chukāve | puḍhatapuḍhatī || Jñāne.13.965 || Tarī kevaḷa je sattā | to puruṣha gā pāṅḍusutā | prakrutī te samastā | kriyā nāma || Jñāne.13.966 || [Vikārāṁ(ṅ)shcha guṇāṁshchaiva] Buddhi iṅdriye aṅtaḥkaraṇa | ityādi vikārabharaṇa | āṇi te tīnhī guṇa | sattwādika || Jñāne.13.967 || [Viddhi prakrutisambhavān] Hā āghavāchī meḷāvā | prakrutī jāhālā jāṇāvā | [chūrṇikā] hechi hetū saṁbhavā | karmāchiyā || Jñāne.13.968 ||</p>
<p>Kāryakaraṇakartrutwe hetuḥ(ph) prakrutiruchyate | puruṣhaḥ(s) sukhaduḥ(hu)khānāṁ bhoktrutwe heturuchyate || Bha.Gī.13.20 ||</p>
<p>[Kāryakaraṇakartrutwe] Tetha ichchhā āṇi buddhī | ghaḍavī ahaṅkāreṁsī ādhī | maga tiyā lāvitī vedhī | kāraṇāchyā || Jñāne.13.969 || Techi kāraṇa ṭhākāvayā | je sūtra dharaṇe upāyā | tayā nāṅva dhanaṅjayā | kārya pai gā || Jñāne.13.970 || Āṇi ichchhāmadāchyā thāvī | lāgalī manāte uṭhavī | te iṅdriye rāhāṭavī | he kartrutwa pai gā || Jñāne.13.971 || [Hetuḥ(ph) prakrutiruchyate] Mhaṇoni tīnhī yā jāṇā | kāryakartrutwakāraṇā | prakrutī mūḷa he rāṇā | siddhāṅchā mhaṇe || Jñāne.13.972 || [Puruṣha iti] Eva tihīṅcheni samavāye | prakruti karmarūpa hoye | pari jayā guṇā vāḍhe trāye | tyāchi sārikhī || Jñāne.13.973 || Je sattwaguṇe adhiṣhṭhije | te satkarma mhaṇije | raĵoguṇe nipaje | madhyama te || Jñāne.13.974 || Je kā kevaḷa tame | hotī jiye karme | niṣhiddhe adhame | ĵāṇa tiye || Jñāne.13.975 || Aiseni saṅtāsaṅte | karma prakrutīstava hote | tayāpāsoni nirvāḷate | sukha duḥkha gā || Jñāne.13.976 || Asatī duḥkha upaĵe | satkarmī sukha nipaje | tayā dohīṅchā bolije | bhoga puruṣhā || Jñāne.13.977 || Sukhaduḥkhe ĵavavarī | niphajatī sāchokārī | tava prakruti udyama karī | puruṣha bhogī || Jñāne.13.978 || Prakrutipuruṣhāṅchī kuḷavāḍī | sāṅgatā asaṅgaḍī | je āṅbulī ĵoḍī | āṅbulā khāya || Jñāne.13.979 || Āṁbuliyā āṁbuliye | saṅgatī nā soye | kī āṅbulī jaga viye | choja aikā || Jñāne.13.980 ||</p>
<p>Puruṣhaḥ(ph) prakrutistho hi bhuṅgkte prakrutijānguṇān | kāraṇaṁ(ṅ) guṇasaṅggo’sya sadasadyonijanmasu || Bha.Gī.13.21 ||</p>
<p>[Puruṣhaḥ] Je anaṅga to peṅdhā | nikavaḍhā nusadhā | jīrṇa ativruddhā- | pāsūni vruddha || Jñāne.13.981 || Tayā āḍanāṁva puruṣha | yerhavī strī nā napuṁsaka | kiṁbahunā eka | nishchayo nāhī || Jñāne.13.982 || To achakṣhu ashravaṇa | ahasta acharaṇa | rūpa nā varṇa | nāma āthī || Jñāne.13.983 || [Prakrutistho hi] Arjunā kāhīṅchi jetha nāhī | to prakrutīchā bhartāra pāhī | kī bhogaṇe aisayāhī | sukhaduḥkhāche || Jñāne.13.984 || To tarī akartā | udāsa abhoktā | pari iyā pativratā | bhogavije || Jñāne.13.985 || Jiyete aḷumāḷa | rūpāguṇāchā chāḷaḍhāḷa | te bhalataisāhī kheḷa | lekhā āṇī || Jñāne.13.986 || Iye prakrutī tava | guṇamayī hechi nāṁva | kiṁbahunā sāveva | guṇa techi he || Jñāne.13.987 || He pratikṣhaṇī nitya navī | rūpā guṇāchīcha āghavī | jaḍāteṁhī mājavī | iyechā māja || Jñāne.13.988 || Nāme iye prasiddhe | sneha iyā snigdhe | iṅdriye prabuddhe | iyechenī || Jñāne.13.989 || Kāyi mana he napuṁsaka | kī te bhogavī tinhī loka | aise aise alaukika | karaṇe iyeche || Jñāne.13.990 || He bhramāche mahādwīpa | he vyāptīche rūpa | vikāra umapa | iyā kele || Jñāne.13.991 || He kāmāchī māṅḍavī | he mohavanīṅchī mādhavī | iye prasiddhachi daivī | māyā he nāma || Jñāne.13.992 || He vāṅgmayāchī vāḍhī | he sākārapaṇāchī ĵoḍī | prapaṅchāchī dhāḍī | abhaṅga he || Jñāne.13.993 || Kaḷā yethūni jāliyā | vidyā iyechyā keliyā | ichchhā jñāna kriyā | viyālī he || Jñāne.13.994 || He nādāchī ṭāṅkasāḷa | he chamatkārāche veḷāuḷa | kiṁbahunā sakaḷa | kheḷa iyechā || Jñāne.13.995 || Je utpatti pralaya hota | te iyeche sāyaṁprāta | he aso adbhuta | mohana he || Jñāne.13.996 || He adwayāche dusare | he niḥsaṅgāche soyare | he nirāḷeṅsī ghare | nāṅdata ase || Jñāne.13.997 || Iyete yetulāvarī | saubhāgyavyāptī thorī | mhaṇoni tayā āvarī | anāvarāte || Jñāne.13.998 || Tayāchyā tava ṭhāyī | nipaṭūni kāhīṅchi nāhī | [prakrutijānguṇān] kī tayā āghaveṁhī | āpaṇachi hoya || Jñāne.13.999 || Tayā swayaṁbhāchī saṁbhūtī | tayā amūrtāchī mūrtī | āpaṇa hoya sthitī | ṭhāvo tayā || Jñāne.13.1000 || Tayā anārtāchī ārtī | tayā pūrṇāchī truptī | tayā akuḷāchī jātī | gota hoya || Jñāne.13.1001 || Tayā acharchāche chinha | tayā apārāche māna | tayā amanaskāche mana | buddhī hī hoya || Jñāne.13.1002 || Tayā nirākārāchā ākāra | tayā nirvyāpārāchā vyāpāra | nirahaṅkārāchā ahaṅkāra | hoūni ṭhāke || Jñāne.13.1003 || Tayā anāmāche nāma | tayā ajāche janma | āpaṇa hoya karma | kriyā tayā || Jñāne.13.1004 || Tayā nirguṇāche guṇa | tayā acharaṇāche charaṇa | tayā ashravaṇāche shravaṇa | achakṣhūche chakṣhu || Jñāne.13.1005 || Tayā bhāvātītāche bhāva | tayā niravayavāche avayava | kiṁbahunā hoya sarva | puruṣhāche he || Jñāne.13.1006 || Aieseni iyā prakrutī | āpuliyā sarva vyāptī | tayā avikārāte vikrutī- | mājī kīje || Jñāne.13.1007 || Tetha puruṣhatwa je ase | te ye prakrutidashe | chaṅdramā aṁvase | harapalā jevī || Jñāne.13.1008 || Vidaḷa bahu chokhā | mīnaliyā vālā ekā | kasa hoya pāṅchakā | jayāparī || Jñāne.13.1009 || Kā sādhūte goṅdhaḷī | saṅcharoni suye maiḷī | nā nā sudināchyā ābhāḷī | durdina kīje || Jñāne.13.1010 || Jevī paya pashūchyā poṭī | kā vahni jaisā kāṣhṭhī | guṅḍūni ghetalā paṭī | ratnadīpa || Jñāne.13.1011 || Rājā parādhīna jāhālā | kī siṅha roge ruṅdhalā | taisā puruṣha prakruti ālā | swatejā muke || Jñāne.13.1012 || Jāgatā nara sahasā | nidrā pāḍūni jaisā | swapnīṅchiyā sosā | vashya kīje || Jñāne.13.1013 || [Bhuṅgkte$] Taise prakruti ĵālepaṇe | puruṣhā guṇa bhogaṇe | udāsa aṅturīguṇe | ātuḍe jevī || Jñāne.13.1014 || [Kāraṇaṁ(ṅ) guṇasaṅggo’sya] Taise ajā nityā hoye | āṅgī janmamrutyūche ghāye | vājatī ĵava lāhe | guṇasaṅgāte || Jñāne.13.1015 || Pari te aise pāṅḍusutā | tātale loha piṭitā | jevī vanhīsīchi ghātā | bolatī tayā || Jñāne.13.1016 || Kā āṅdoḷaliyā udaka | pratimā hoya aneka | te nānātwa mhaṇatī loka | chaṅdrī jevī || Jñāne.13.1017 || Darpaṇāchiyā javaḷikā | dujepaṇa jaise ye mukhā | kā kuṅkume sphaṭikā | lohitatwa ye || Jñāne.13.1018 || Taisā guṇasaṅgame | ajanmā hā janme | pāvata aisā game | yerhavī nāhī || Jñāne.13.1019 || [Sadasadyonijanmasu] Adhamottama yonī | yāsi aisiyā mānī | jaisā saṅnyāsī hoya swapnī | aṅtyajādi jātī || Jñāne.13.1020 || Mhaṇoni kevaḷā puruṣhā | nāhī hoṇe bhogaṇe dekhā | etha guṇasaṅgachi ashekhā- | lāgī mūḷa || Jñāne.13.1021 ||</p>
<p>Upadraṣhṭānumantā cha bhartā bhoktā maheshwaraḥ | paramātmeti chāpyukto dehe’sminpuruṣhaḥ(ph) paraḥ || Bha.Gī.13.22 ||</p>
<p>[Upadraṣhṭā] Hā prakrutimājī ubhā | pari juī jaisā vothaṁbā | eyā prakruti pruthvīnabhā | tetulā pāḍa || Jñāne.13.1022 || Prakrutisaritechyā taṭī | Meru hoya hā kirīṭī | māji biṁbe parī loṭī | loṭo neṇe || Jñāne.13.1023 || [Anumantā] Prakruti hoya jāye | hā to asatachi āhe | [bhartā] mhaṇoni ābrahmāche hoye | shāsana hā || Jñāne.13.1024 || Prakruti yeṇe jiye | yāchiyā sattā jaga viye | iyālāgī iye | varayitu hā || Jñāne.13.1025 || Anaṅte kāḷe kirīṭī | jiyā miḷatī iyā sruṣhṭī | tiyā rigatī yayāchyā poṭī | kalpāṅtasamayī || Jñāne.13.1026 || [Bhoktā maheshwaraḥ] Hā mahadbrahmagosāvī | brahmagolakalāghavī | apārapaṇe mavī | prapaṅchāte || Jñāne.13.1027 || [Paramātmeti chāpyukto dehe’smin] Pai yā dehāmāĵhārī | paramātmā aisī je parī | bolije te avadhārī | yayātechi || Jñāne.13.1028 || [Puruṣhaḥ(ph) paraḥ] Agā prakrutiparautā | eka āthī Paṅḍusutā | aisā pravāda to tattwatā | puruṣha hā pai || Jñāne.13.1029 ||</p>
<p>Ya evaṁ vetti puruṣhaṁ prakrutiṁ(ñ) cha guṇaiḥ(s) saha | sarvathā vartamāno’pi na sa bhūyo’bhijāyate || Bha.Gī.13.23 ||</p>
<p>[Ya evaṁ vetti puruṣhaṁ] Ĵo nikhaḷapaṇe yeṇe | puruṣhā yayā ĵāṇe | [prakrutiṁ(ñ) cha guṇaiḥ(s) saha] āṇi guṇāche karaṇe | prakrutīche te || Jñāne.13.1030 || He rūpa he chhāyā | paila jaḷa he māyā | aisā nivāḍa dhanaṅjayā | jevi kīje || Jñāne.13.1031 || Teṇe pāḍe Arjunā | prakrutipuruṣhavivaṅchanā | jayāchiyā manā | gochara jāhālī || Jñāne.13.1032 || [Sarvathā vartamāno’pi] To sharīrācheni meḷe | karū kā karme sakaḷe | pari ākāsha dhuī na maiḷe | taisā ase || Jñāne.13.1033 || [Na sa bhūyo’bhijāyate] Āthileni dehe | ĵo na ghepe dehamohe | deha geliyā nohe | punarapi to || Jñāne.13.1034 || Aisā tayā eka | prakrutipuruṣhaviveka | upakāra alaukika | karī pai gā || Jñāne.13.1035 || [Chūrṇikā] Pari hāchi aṅtarī | viveka bhānūchiyāparī | udaije te avadhārī | upāya bahuta || Jñāne.13.1036 ||</p>
<p>Dhyānenātmani pashyanti kechidātmānamātmanā | anye sāṅgkhyena yogena karmayogena chāpare || Bha.Gī.13.24 ||</p>
<p>[Kechidātmānamātmanā] Koṇī eka subhaṭā | vichārāchā āgiṭā | ātmānātmakiṭā | puṭe deunī || Jñāne.13.1037 || Chhattīsahī vānī bheda | toḍoni nirvivāda | nivaḍitī shuddha | āpaṇape || Jñāne.13.1038 || [Dhyānenātmani pashyanti] Tayā āpaṇapayāchyā poṭī | adhyātmajñānāchiyā diṭhī | dekhatī gā kirīṭī | āpaṇapeṅchi || Jñāne.13.1039 || [Anye sāṅgkhyeneti] Āṇi pai daivabage | chitta detī sāṅkhyayoge | eka te aṅgalage | karmācheni || Jñāne.13.1040 || [Chūrṇikā] Yayā chaturvidha prakāre | je maĵa minale pure | tayāṅsi kāhī nure | bhoktavya gā || Jñāne.13.1041 ||</p>
<p>Anye twevamajānantaḥ(sh) shrutwānyebhya upāsate | te’pi chātitarantyeva mrutyuṁ shrutiparāyaṇāḥ(hā) || Bha.Gī.13.25 ||</p>
<p>[Anye twevamajānantaḥ] Yeṇe yeṇe prakāre | nistaratī sāchokāre | he bhava kāure | āghaveṅchi || Jñāne.13.1042 || Pari te karitī aise | abhimāna davaḍūni deshe | ekāchiyā vishwāse | ṭeṅkatī bolā || Jñāne.13.1043 || Je hitāhita dekhatī | hānikaṇavā ghepatī | pusoni shīṇa haritī | detī sukha || Jñāne.13.1044 || [Shrutwānyebhya upāsate] Tayācheni mukhe je nighe | tetule ādare chāṅge | aikoniyā āṅge | mane hotī || Jñāne.13.1045 || [Shrutiparāyaṇāḥ(hā)] Tayā aikaṇe yācheni nāve | ṭhevatī gā āghave | tayā akṣharāṅsī jīve | loṇa karitī || Jñāne.13.1046 || [Te’pīti] Tehī aṅtī kapidhwajā | iyā maraṇārṇavasamājā- | pāsūni nighatī vojā | gomaṭeyā || Jñāne.13.1047 || Aisaise he upāye | bahuvasa ethe pāhe | jāṇāvayā hoye | ekī vastu || Jñāne.13.1048 || [Chūrṇikā] Ātā pure he bahuta | pai sarvārthāche mathita | siddhāṅtanavanīta | deū tuĵa || Jñāne.13.1049 || Yetuleni Paṅḍusutā | anubhava lāhāṇā āyitā | yera tava tuĵa hotā | sāyāsa nāhī || Jñāne.13.1050 || Mhaṇoni te buddhi rachū | matavāda khāṅchū | solīṅva nirvachū | phalitārthachi || Jñāne.13.1051 ||</p>
<p>Yāvatsañjāyate kiñchitsattwaṁ sthāvarajaṅggamam | kṣhetrakṣhetrajñasaṁyogāttadwiddhi bharatarṣhabha || Bha.Gī.13.26 ||</p>
<p>[Kṣhetrakṣhetrajñasaṁyogāt] Tarī kṣhetrajña yeṇe bole | tuĵa āpaṇape je dāvile | āṇi kṣhetrahī sāṅgītale | āghaveṅchi || Jñāne.13.1052 || Tayā yerayerāṅchyā meḷī | [yāvatsañjāyate iti] hoije bhūtī sakaḷī | anilasaṅge salilī | kalloḷa jaise || Jñāne.13.1053 || Kā tejā āṇi ukharā | bheṭī jāliyā vīrā | mrugajaḷāchiyā pūrā | rūpa hoya || Jñāne.13.1054 || Nā nā dhārādharadhārī | jhaḷaṁbaliyā vasuṅdharī | uṭhije jevi aṅkurī | nānāvidhī || Jñāne.13.1055 || Taise charāchara āghave | je kāhī jīva yeṇe nāve | [tadwiddhi bharatarṣhabha] te to ubhayayoge saṁbhave | aise ĵāṇa || Jñāne.13.1056 || Iyālāgī Arjunā | kṣhetrajñā pradhānā- | pāsūni na hotī bhinnā | bhūtavyakti || Jñāne.13.1057 ||</p>
<p>Samaṁ sarveṣhu bhūteṣhu tiṣhṭhantaṁ parameshwaram | vinashyatswavinashyantaṁ yaḥ(ph) pashyati sa pashyati || Bha.Gī.13.27 ||</p>
<p>[Samaṁ sarveṣhu bhūteṣhu] Paiṁ paṭatwa taṁ(n)tū navhe | tari taṁ(n)tūchi teṁ āhe | aiseṁ(ṅ) kholīṁ(ṅ) ḍoḷāṁ pāheṁ | aikya heṁ(ṅ) gā || Jñāne.13.1058 || Bhūteṁ āghavīṁ(ñ)chi hotī | ekāchīṁ eka āhātī | parī paiṁ bhūtapratītī | vegaḷālī ase || Jñāne.13.1059 || Yāṁ(n)chīṁ(n) nāmeṁhī ānāneṁ | anārisīṁ vartaneṁ | veṣhahī sināne | āghaveyāṁ(ñ)che || Jñāne.13.1060 || Aiseṁ(n) dekhoni kirīṭī | bheda susī hana poṭīṁ | tarī janmāchiyā koṭī | na lāhasī nighoṁ || Jñāne.13.1061 || Paiṁ(n) nānāprayojanashīḷeṁ | dīrgheṁ vakreṁ vartuḷeṁ | hotī ekīchīṁ(ñ)cha phaḷeṁ | tuṁbiṇīyechīṁ || Jñāne.13.1062 || Hotu kāṁ ujū vāṁ(ṅ)kuḍe | pari borīche heṁ(n) na moḍe | taisīṁ bhūteṁ avaghaḍeṁ | pari vastu ujū || Jñāne.13.1063 || Aṁ(ṅ)gārakaṇīṁ bahuvasīṁ | uṣhṇatā samāna jaisī | [tiṣhṭhantaṁ parameshwaram] taisā nānā jīvarāshīṁ | paresha ase || Jñāne.13.1064 || Gaganabharī dhārā | parī pāṇī ekachi vīrā | taisā yā bhūtākārā | sarvāṁ(n)gīṁ(n) to || Jñāne.13.1065 || He bhūtagrama viṣhama | pari vastu te etha sama | ghaṭamaṭhīṁ vyoma | jiyāparī || Jñāne.13.1066 || [Vinashyatswavinashyantaṁ] Hā nāsatāṁ bhūtābhāsa | etha ātmā to avināsha | jaisā keyūrādikī kasa | suvarṇāchā || Jñāne.13.1067 || [Yaḥ(ph) pashyati] Evaṁ(ñ) jīvadharmahīna | ĵo jīveṁsīṁ abhinna | dekhe to sunayana | jñāniyāṁmājī || Jñāne.13.1068 || [Sa pashyati] Jñānāchā ḍoḷā ḍoḷasā- | māji ḍoḷasa to vīreshā | he stuti nohe bahuvasā | bhāgyāĉhā to || Jñāne.13.1069 ||</p>
<p>Samaṁ pashyahni sarvatra samavasthitamīshwaram | na hinastyātmanātmānaṁ(n) tato yāti parāṁ(ṅ) gatim || Bha.Gī.13.28 ||</p>
<p>[Na hinastyātmanātmānaṁ] He guṇeṅdriya dhokaṭī | deha dhātūṅchī trikuṭī | pāṅchameḷāvā vokhaṭī | dāruṇa he || Jñāne.13.1070 || He ughaḍa pāṅchaveulī | paṅchadhā āṅgī lāgalī | jīvapaṅchānanā sāṁpaḍalī | hariṇakuṭī || Jñāne.13.1071 || Aisā asoni iye sharīrī | koṇa nityabuddhīchī surī | anityabhāvāchyā udarī | dāṭīchinā || Jñāne.13.1072 || [Tato yāti parāṁ(ṅ) gatiṁ] Pari iye dehī asatā | ĵo na yechi āpaṇayā ghātā | āṇi shekhī Paṅḍusutā | tethechi miḷe || Jñāne.13.1073 || Jetha yogajñānāchiyā prauḍhī | volāṅḍūniyā janmakoḍī | na nigo iyā bhāṣhā buḍī | detī yogī || Jñāne.13.1074 || Je ākāshāche paila tīra | je nādāchī paila mera | turyeche mājaghara | parabrahma je || Jñāne.13.1075 || Mokṣhāsakaṭa gatī | jethe yetī vishrāṅtī | Gaṅgādi apāṁpatī | saritā jevī || Jñāne.13.1076 || Te sukha yeṇeṅchi dehe | pāyapākhāḷaṇiyā lāhe | [samamiti] ĵo bhūtavaiṣhamye nohe | viṣhamabuddhī || Jñāne.13.1077 || [Samavasthitamīshwaraṁ] Dīpāṅchiyā koḍī jaise | ekachi teja sarise | taisā ĵo asatachi ase | sarvatra īsha || Jñāne.13.1078 || Aise samatwe Paṅḍusutā | jiye ĵo dekhatasātā | to maraṇā āṇi jīvitā | nāgave phuḍā || Jñāne.13.1079 || Mhaṇoni to daivāgaḷā | vānīta aso veḷoveḷā | je sāmyaseje ḍoḷā | lāgalā tayā || Jñāne.13.1080 ||</p>
<p>Prakrutyaiva cha karmāṇi kriyamāṇāni sarvashaḥ | yaḥ(ph) pashyati tathātmānamakartāraṁ sa pashyati || Bha.Gī.13.29 ||</p>
<p>[Prakrutyaiveti sachaturakṣharārdhaṁ] Āṇi manobuddhīpramukheṁ | karmeṁ(n)driyeṁ ashekheṁ | karī prakrutīchi heṁ(n) dekhe | sācheṁ(ñ) ĵo gā || Jñāne.13.1081 || [Tathātmānamakartāraṁ] Gharīṁ(ñ)chīṁ rāhaṭatī gharīṁ | ghara kāṁ(n)hīṁ(n) na karī | abhra dhāṁve aṁbarīṁ | aṁ(n)bara teṁ ugeṁ || Jñāne.13.1082 || Taisī prakruti ātmaprabhā | kheḷe guṇīṁ vividhāraṁbhā | yetha ātmā to vothaṁbā | neṇe koṇa || Jñāne.13.1083 || [Sa pashyati] Aiseni yeṇeṁ(n) nivāḍeṁ | jayāchyā jīvīṁ ujivaḍe | akartayāteṁ phuḍeṁ | dekhileṁ(n) teṇeṁ || Jñāne.13.1084 ||</p>
<p>Yadā bhūtapruthagbhāvamekasthamanupashyati | tata eva cha vistāraṁ brahma sampadyate tadā || Bha.Gī.13.30 ||</p>
<p>[Yadeti trayaḥ(ph) pādāḥ(hā)] Yerhavī taiṅchi Arjunā | hoije brahmasaṁpannā | jai yā bhūtākrutī bhinnā | disatī ekī || Jñāne.13.1085 || Laharī jaisiyā jaḷī | paramāṇukaṇikā sthaḷī | rashmikara maṅḍaḷī | sūryāchyā jevī || Jñāne.13.1086 || Nā tarī dehī aveva | manī āghavechi bhāva | visphuliṅga sarva | vahnī ekī || Jñāne.13.1087 || Taise bhūtākāra ekāche | he diṭhī rige jai sāche | [brahma sampadyate tadā] taiṅchi brahmasaṁpattīche | tārū lāge || Jñāne.13.1088 || [Ayaṁ bhāvaḥ] Maga jayā tayākaḍe | brahmachi diṭhī ughaḍe | kiṅbahunā ĵoḍe | apāra sukha || Jñāne.13.1089 || Yetuleni tuĵa Pārthā | prakrutipuruṣha-vyavasthā | ṭhāye ṭhāvo pratītipathā- | māji jāhālī || Jñāne.13.1090 || Amruta jaise ye chuḷā | kā nidhāna dekhije ḍoḷā | tetulā jivhāḷā | mānāvā hā || Jñāne.13.1091 || Jī jāhāliye pratītī | ghara bāṅdhaṇe je chittī | te ātā nā Subhadrāpatī | iyāvarī || Jñāne.13.1092 || [Chūrṇikā] Tari eka donī te bola | bolijatī sakhola | deī manāte vola | maga te gheī || Jñāne.13.1093 || Aise deve mhaṇitale | maga bolo ādarile | tethe avadhānāchechi kele | sarvāṅga yere || Jñāne.13.1094 ||</p>
<p>Anāditwānnirguṇatwātparamātmāyamavyayaḥ | sharīrastho’pi Kaunteya na karoti na lipyate || Bha.Gī.13.31 ||</p>
<p>[Paramātmāyaṁ] Tari paramātmā mhaṇipe | to aisā ĵāṇa swarūpe | jaḷī jaḷe na liṁpe | sūrya jaisā || Jñāne.13.1095 || Kā je jaḷā ādī pāṭhī | to asatachi ase kirīṭī | māji biṅbe te druṣhṭī | āṇikāṅchiye || Jñāne.13.1096 || [Sharīrastho’pi Kaunteya] Taisā ātmā dehī | āthi mhaṇipe he kāhī | sāche tarī nāhī | to jethiṅchā tethe || Jñāne.13.1097 || Ārisā mukha jaise | biṅbaliyā nāṁva ase | dehī vasaṇe taise | ātmatattwā || Jñāne.13.1098 || Tayā dehā mhaṇatī bheṭī | he sapāyī nirjīva goṭhī | vāriyā vāḷuve gāṅṭhī | keṁhī āhe || Jñāne.13.1099 || Āgī āṇi kāpusā | dorā suvāvā kaisā | keutā sāṅdā ākāshā | pruthvīyesī || Jñāne.13.1100 || Eka nighe pūrvekaḍe | eka te pashchimekaḍe | tiye bheṭīcheni pāḍe | saṁbaṅdha hā || Jñāne.13.1101 || Ujiyeḍā āṇi āṅdhāreyā | ĵo pāḍa mrutā ubhayā | tochi gā ātmayā | dehā ĵāṇa || Jñāne.13.1102 || Rātrī āṇi divasā | kanakā āṇi kāpusā | apāḍa kā jaisā | taisāchi yāsī || Jñāne.13.1103 || Deha tava pāṅchāṅche ĵāle | he karmāche guṇī guṅthale | bhaṅvatase chākī sūdale | janmamrutyūṅchyā || Jñāne.13.1104 || He kāḷānaḷāchyā kuṅḍī | ghātalī loṇiyāchī uṅḍī | māshī pāṅkha pākhaḍī | tava he sare || Jñāne.13.1105 || He vipāye āgīṅta paḍe | tari bhasma hoūni uḍe | ĵāhāle shwānā varapaḍe | tari te viṣhṭhā || Jñāne.13.1106 || Yā chuke dohī kājā | tari hoya krumīṅchā puṅjā | hā pariṇāma kapidhwajā | kashmala gā || Jñāne.13.1107 || Yā dehāchī he dashā | [anāditwāt] āṇi ātmā to aisā | pai shuddha nitya āpaisā | anādipaṇe || Jñāne.13.1108 || [Nirguṇatwāt] Sakaḷa nā niṣhkaḷa | akriya nā kriyāshīḷa | krusha nā sthūḷa | nirguṇapaṇe || Jñāne.13.1109 || Sābhāsa nā nirābhāsa | prakāsha nā aprakāsha | alpa nā bahuvasa | arūpapaṇe || Jñāne.13.1110 || Ritā nā bharita | rahita nā sahita | mūrta nā amūrta | shūnyapaṇe || Jñāne.13.1111 || Ānaṅda nā nirānaṅda | eka nā vividha | mukta nā baddha | ātmapaṇe || Jñāne.13.1112 || Yetulā nā tetulā | āitā nā rachilā | bolatā nā ugalā | alakṣhaṇapaṇe || Jñāne.13.1113 || [Avyayaḥ] Sruṣhṭīchā hoṇā na rache | sarvasaṅhāre na veṅche | āthī nāthī yā dohīṅche | paṅchatwa hā || Jñāne.13.1114 || Mave nā charche | vāḍhe nā khāṅche | viṭe nā veṅche | avyayapaṇe || Jñāne.13.1115 || Evaṁrūpa pai ātmā | dehī je mhaṇatī priyottamā | te maṭhākāre vyomā | nāma jaise || Jñāne.13.1116 || [Na karoti] Taise tayāchiye anusyūtī | hotī jātī dehākrutī | to ghe nā sāṅḍī sumatī | jaisā taisā || Jñāne.13.1117 || Ahorātre jaisī | yetī jātī āKāshī | ātmasatte taisī | dehe ĵāṇa || Jñāne.13.1118 || Mhaṇoni iye sharīrī | kāhī karāvī nā karī | āyatāhī vyāpārī | sajja na hoya || Jñāne.13.1119 || [Na lipyate] Yālāgī swarūpe | uṇā purā na ghepe | he aso to na liṁpe | dehī dehā || Jñāne.13.1120 ||</p>
<p>Yathā sarvagataṁ saukṣhmyādākāshaṁ(n) nopalipyate | sarvatrāvasthito dehe tathātmā nopalipyate || Bha.Gī.13.32 ||</p>
<p>[Yathā sarvagatamiti] Agā ākāsha ke nāhī | he na righechi kavaṇe ṭhāyī | pari kāyiseni kaṁhī | gādijenā jaise || Jñāne.13.1121 || [Sarvatreti] Taisā sarvatra sarva dehī | ātmā asatachi ase pāhī | pari saṅgadoṣhe ekeṁhī | lipta nohe || Jñāne.13.1122 || [Chūrṇikā] Puḍhatapuḍhatī ethe | hechi lakṣhaṇa nirute | je ĵāṇāve kṣhetrajñāte | kṣhetravihīnā || Jñāne.13.1123 ||</p>
<p>Yathā prakāshayatyekaḥ(kh) krutsnaṁ lokamimaṁ raviḥ(hi) | kṣhetraṁ(ṅ) kṣhetrī tathā krutsnaṁ prakāshayati Bhārata || Bha.Gī.13.33 ||</p>
<p>[Yathā prakāshayatīti] Saṅsarge cheṣhṭije lohe | pari loha bhrāmaka nohe | kṣhetrakṣhetrajñā āhe | tetulā pāḍa || Jñāne.13.1124 || Dīpakāchī archī | rāhāṭī vāhe gharīṅchī | pari vegaḷīka koḍīchī | dīpā āṇi gharā || Jñāne.13.1125 || Pai kāṣhṭhāchyā poṭī | vahni ase pari kirīṭī | kāṣhṭha nohe yā druṣhṭī | pāhije hā || Jñāne.13.1126 || Apāḍa nabhā ābhāḷā | ravi āṇi mrugajaḷā | taisāchi hāhī ḍoḷā | dekhāvā pai || Jñāne.13.1127 || He avaghechi aso eka | gaganauni jaisā arka | prakaṭavī loka | nāṅve nāve || Jñāne.13.1128 || [Kṣhetramiti] Etha kṣhetrajña to aisā | prakāshaka kṣhetrābhāsā | yāvarute he na pusā | shaṅkā neghā || Jñāne.13.1129 ||</p>
<p>Kṣhetrakṣhetrajñayorevamantaraṁ(ñ) jñānachakṣhuṣhā | bhūtaprakrutimokṣhaṁ(ñ) cha ye viduryānti te param || Bha.Gī.13.34 || Oṁ tatsaditi ShreemadBhagawadgītāsūpaniṣhatsu brahmavidyāyāṁ yogashāstre ShreeKriṣhṇārjunasaṁ(ṅ)vāde kṣhetrakṣhetrajñayogo nāma trayodasho’dhyāyaḥ || Bha.Gī.13.puṣhpikā ||</p>
<p>[Kṣhetrakṣhetrajñayorevaṁ] Shabdatattwasārajñā | pai dekhaṇī techi prajñā | je kṣhetrakṣhetrajñā | apāḍa dekhe || Jñāne.13.1130 || [Antaraṁ(ñ) jñānachakṣhuṣhā] Iyā dohīṅche aṅtara | dekhāvayā chatura | jñāniyāṅche dwāra | ārādhitī || Jñāne.13.1131 || Yāchilāgī sumatī | ĵoḍitī shāṅtisaṁpattī | shāstrāṅchī dubhatī | poṣhitī gharī || Jñāne.13.1132 || Yogāchiyā ākāshā | vaḷaṅghije yevaḍhā dhivasā | yāchiyāchi āshā | puruṣhāsi gā || Jñāne.13.1133 || Sharīrādi samasta | mānitāti truṇavata | jīve saṅtāṅche hota | vāhaṇadhara || Jñāne.13.1134 || Aisaisiyā parī | jñānāchiyā bharovarī | karūniyā aṅtarī | nirute hotī || Jñāne.13.1135 || Maga kṣhetrakṣhetrajñāche | je aṅtara dekhatī sāche | jñāne unmekha tayāṅche | vovāḷū āmhī || Jñāne.13.1136 || [Bhūtaprakrutimokṣhaṁ(ñ) cha] Āṇi mahābhūtādikī | prabhedalī anekī | pasaralīse laṭikī | prakruti je he || Jñāne.13.1137 || Je shukanaḷikānyāye | na lagatī lāgalī āhe | je jaise taise hoye | ṭhāuve jayā || Jñāne.13.1138 || Jaisī māḷā te māḷā | aisīchi dekhije ḍoḷā | sarpabuddhi ṭavāḷā | ukhī houni || Jñāne.13.1139 || Kā shuktī te shuktī | he sācha hoya pratītī | rupayāchī bhrāṅtī | jāūniyā || Jñāne.13.1140 || Taisī vegaḷī vegaḷepaṇe | [ye viduryānti te paraṁ] prakruti je aṅtaḥkaraṇe | dekhatī te mī mhaṇe | brahma hotī || Jñāne.13.1141 || Je ākāshāhūni vāḍa | je avyaktāchī paila kaḍa | je bheṭaliyā apāḍa pāḍa | paḍo nedī || Jñāne.13.1142 || Ākāra jetha sare | jīvatwa jetha vire | dwaita jetha nure | adwaya je || Jñāne.13.1143 || Tee paramatattwa Pārthā | hotī te sarvathā | je ātmānātmavyavasthā- | rājahaṁsa || Jñāne.13.1144 || [Ayaṁ bhāvaḥ] Aisā hā jī āghavā | ShreeKriṣhṇe tayā Pāṅḍavā | ugāṇā didhalā jīvā | jīvāchiyā || Jñāne.13.1145 || Yera kalashīṅche yerī | richavije jayāparī | āpaṇape tayā Shreeharī | didhale taise || Jñāne.13.1146 || Āṇi koṇā detā koṇa | to nara taisā nārāyaṇa | vari Arjunāte ShreeKriṣhṇa | hā mī mhaṇe || Jñāne.13.1147 || Pari aso te nāthile | na pusatā kā mī bole | kiṅbahunā didhale | sarvaswa deve || Jñāne.13.1148 || [Uttarādhyāyabījaṁ] Kī to Pārth jī manī | ajhunī trupti na manī | adhikādhika utānhī | vāḍhavīta ase || Jñāne.13.1149 || Snehāchiyā bharovarī | āṅbuthilā dīpa ghe thorī | ĉhāḍa Arjunā aṅtarī | parisatā taisī || Jñāne.13.1150 || Tetha sugaraṇī āṇi udāre | rasajña āṇi jevaṇāre | miḷatī maga avatare | hāta jaisā || Jñāne.13.1151 || Taise jī hotase devā | tayā avadhānāchiyā lavalavā | pāhatā vyākhyāna chaḍhale thāvā | chauguṇe varī || Jñāne.13.1152 || Suvāye megha sāṁvare | jaisā chaṅdre siṅdhū bhare | taisā mātalā rasa ādare | shrotayāṅcheni || Jñāne.13.1153 || Ātā ānaṅdamaya āghave | vishwa kījela deve | te rāye parisāve | Saṅjayo mhaṇe || Jñāne.13.1154 || Eva je Mahābhāratī | ShreeVyāse aprāṅtamatī | Bhīṣhmaparvasaṅgatī | mhaṇitalī kathā || Jñāne.13.1155 || Ĵo ShreeKriṣhṇārjunasaṁvāda | nāgarī bolī vishada | sāṅgoni dāū prabaṅdha | voviyechā || Jñāne.13.1156 || Nusadhīchi shāṅtikathā | āṇijela kīra vākpathā | je shrruṅgārāchyā māthā | pāya ṭhevī || Jñāne.13.1157 || Dāū velhāḷa deshī navī | je sāhityāte vojāvī | amrutāte chukī ṭhevī | goḍasapaṇe || Jñāne.13.1158 || Bola volhāviteni guṇe | chaṅdrāsi ghe umāṇe | rasaraṅgā bhulavaṇe | nāda lopī || Jñāne.13.1159 || Khecharāṅchiyāhī manā | āṇi sāttwikāchā pānhā | shravaṇāsave sumanā | samādhī ĵoḍe || Jñāne.13.1160 || Taisā vāgvilāsavistārū | Gītārtheṁsī vishwa bharū | ānaṅdāchā āvārū | māṅḍū jagā || Jñāne.13.1161 || Phiṭo vivekāchī vāṇī | ho kānā manā dhaṇī | dekho āvaḍe to khāṇī | brahmavidyechī || Jñāne.13.1162 || Diso paratattwa ḍoḷā | pāho sukhāchā sohaḷā | righo mahābodhasukāḷā- | mājī vishwa || Jñāne.13.1163 || He niphajela ātā āghave | aise bolijela barave | je adhiṣhṭhilā ase paramadeve | Shreenivruttī mī || Jñāne.13.1164 || Mhaṇoni akṣharī subhedī | upamā shloka koṅdākoṅdī | jhāḍā deīna pratipadī | graṅthārthāsī || Jñāne.13.1165 || Hā ṭhāvovarī māte | puratayā sāraswate | kele ase Shreemaṅte | Shreegururāye || Jñāne.13.1166 || Teṇe jī krupāsāvāye | mī bole tetule sāmāye | āṇi tumachiye sabhe lāhe | Gītā mhaṇo || Jñāne.13.1167 || Vari tumhā saṅtāṅche pāye | āji mī lādhalo āhe | mhaṇoni jī nohe | aṭaka kāhī || Jñāne.13.1168 || Prabhu kāshmīrī muke | nupajehī kautuke | nāhī uṇī sāmudrike | lakṣhmīyesī || Jñāne.13.1169 || Taisī tumhā saṅtāṁpāsī | ajñānāchī goṭhī kāyasī | yālāgī navarasī | varuṣhena mī || Jñāne.13.1170 || Kiṁbahunā ātā devā | avasarū maĵa deyāvā | Jñānadev mhaṇe baravā | sāṅgena graṅtha || Jñāne.13.1171 ||</p>
<p>Iti ShreeJñānadevavirachitāyāṁ bhāvārthadīpikāyāṁ(n) trayodasho’dhyāyaḥ || 13 || Shloka 34, Ovyā 1171.</p>
</section>
</body>
</html>
