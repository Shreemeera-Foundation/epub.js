<?xml version="1.0" encoding="UTF-8"?>
<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="en-US">
<head>
  <meta charset="utf-8" />
  <meta name="generator" content="pandoc" />
  <title>ch001.xhtml</title>
  <style>
    code{white-space: pre-wrap;}
    span.smallcaps{font-variant: small-caps;}
    span.underline{text-decoration: underline;}
    div.column{display: inline-block; vertical-align: top; width: 50%;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
  </style>
  <link rel="stylesheet" type="text/css" href="../styles/stylesheet1.css" />
</head>
<body epub:type="bodymatter">
<section id="shreejñāneshwarī-adhyay-15-transliterated" class="level1 unnumbered">
<h1 class="unnumbered">ShreeJñāneshwarī Adhyay 15 Transliterated</h1>
<p>॥ श्रीज्ञानेश्वरी ॥</p>
<p>अध्याय १५ वा</p>
<p>आतां हृदय हें आपुलें । चौफाळूनियां भलें । वरी बैसऊं पाउलें । श्रीगुरूंचीं ॥ ज्ञाने.१५.१ ॥ ऐक्य-भावाची अंजुळी । सर्वेंद्रिय कुङ्मळीं । भरूनियां पुष्पांजुळी । अर्घ्य देवों ॥ ज्ञाने.१५.२ ॥ अनन्योदकें धुवट । वासना जे तन्निष्ठ । तें लाविलेंसे बोट । चंदनाचें ॥ ज्ञाने.१५.३ ॥ प्रेमाचेनि भांगारें । निर्वाळूनि नूपुरें । लेववूं सुकुमारें । पदें तियें ॥ ज्ञाने.१५.४ ॥ घणावली आवडी । अव्यभिचारें चोखडी । तियें घालूं जोडी । आंगोळियां ॥ ज्ञाने.१५.५ ॥ आनंदामोदबहुळ । सात्त्विकाचें मुकुळ । तें उमळलें अष्टदळ । ठेऊं वरी ॥ ज्ञाने.१५.६ ॥ तेथें अहं हा धूप जाळूं । नाहं तेजें वोवाळूं । सामरस्यें पोटाळूं । निरंतर ॥ ज्ञाने.१५.७ ॥ माझी तनु आणि प्राण । इया पाउवा लेववूं श्रीचरण । करूं भोग मोक्ष निंबलोण । पायां तयां ॥ ज्ञाने.१५.८ ॥ इया श्रीगुरुचरणसेवा । हों पात्र तया दैवा । जें सकळार्थमेळावा । पाट बांधे ॥ ज्ञाने.१५.९ ॥ ब्रह्मींचे विसवणेंवरी । उन्मेष लाहे उजरी । जें वाचेतें इये करी । सुधासिंधू ॥ ज्ञाने.१५.१० ॥ पूर्णचंद्राचिया कोडी । वक्तृत्वा घापे कुरोंडी । तैसी आणी गोडी । अक्षरांतें ॥ ज्ञाने.१५.११ ॥ सूर्यें अधिष्ठिली प्राची । जगा राणीव दे प्रकाशाची । तैसी वाचा श्रोतयां ज्ञानाची । दिवाळी करी ॥ ज्ञाने.१५.१२ ॥ नादब्रह्म खुजें । कैवल्यही तैसें न सजे । ऐसा बोल देखिजे । जेणें देवें ॥ ज्ञाने.१५.१३ ॥ श्रवणसुखाच्या मांडवीं । विश्व भोगी माधवी । तैसी सासिन्नली बरवी । वाचावल्ली ॥ ज्ञाने.१५.१४ ॥ ठाय न पवतां जयाचा । मनेंसीं मुरडली वाचा । तो देव होय शब्दाचा । चमत्कारु ॥ ज्ञाने.१५.१५ ॥ जें ज्ञानासि न चोजवे । ध्यानासिही जें नागवे । तें अगोचर फावे । गोठीमाजी ॥ ज्ञाने.१५.१६ ॥ येवढें एक सौभग । वळघे वाचेचें आंग । श्रीगुरुपादपद्मराग । लाहे जैं कां ॥ ज्ञाने.१५.१७ ॥ तरि बहु बोलूं काई । आजि तें आनठाईं । मातेंवांचूनि नाहीं । ज्ञानदेव म्हणे ॥ ज्ञाने.१५.१८ ॥ जे तान्हेनि मियां अपत्यें । आणि माझें गुरुसि एकुलतें । म्हणोनि कृपेसिं एकहातें । जालें तिये ॥ ज्ञाने.१५.१९ ॥ पाहा पां भरोवरी आघवी । मेघ चातकांसी रिचवी । मजलागीं गोसावीं । तैसें केलें ॥ ज्ञाने.१५.२० ॥ म्हणोनि रिकामें तोंड । करूं गेलें बडबड । की गीता ऐसें गोड । आतुडलें ॥ ज्ञाने.१५.२१ ॥ होय अदृष्ट आपैतें । तैं वाळूचि रत्नें परते । उजू आयुष्य तैैं मारितें । लोभ करी ॥ ज्ञाने.१५.२२ ॥ आधणीं घातलिया हरळ । होती अमृताचे तांदुळ । जरी भुकेची राखे वेळ । श्रीजगन्नाथ ॥ ज्ञाने.१५.२३ ॥ तयापरी श्रीगुरु । करिती जैं अंगिकारु । तैं होऊनि ठाके संसारु । मोक्षमय आघवा ॥ ज्ञाने.१५.२४ ॥ पाहा पां काई श्रीनारायणें । तया पांडवांचें उणें । कीजेचि ना पुराणें । विश्ववंद्यें ॥ ज्ञाने.१५.२५ ॥ तैसें श्रीनिवृत्तिराजें । अज्ञानपण हें माझें । आणिलें वोजे । ज्ञानाचिया ॥ ज्ञाने.१५.२६ ॥ परि हें असो आतां । प्रेम रुळतसे बोलतां । कें गुरुगौरव वर्णितां । उन्मेष असे ॥ ज्ञाने.१५.२७ ॥ आतां तेणेंचि पसायें । तुम्हां संतांचे मी पाये । वोळगेन अभिप्रायें । श्रीगीतेचेनि ॥ ज्ञाने.१५.२८ ॥ [प्रस्तुताध्यायसङ्गतिः] तरि तोचि प्रस्तुतीं । चौदाविया अध्यायाच्या अंतीं । निर्णय कैवल्यपती । ऐसा केला ॥ ज्ञाने.१५.२९ ॥ जें ज्ञान जयाच्या हातीं । तोचि समर्थ मुक्ती । जैसा शतमख संपत्ती । स्वर्गींचिये ॥ ज्ञाने.१५.३० ॥ कां शत एक जन्मा । जो जन्मोनि ब्रह्मकर्मा । करी तोचि ब्रह्मा । आन नोहे ॥ ज्ञाने.१५.३१ ॥ ना तरी सूर्याचा प्रकाश । लाहे जेविं डोळस । तेविं ज्ञानचि सौरस । मोक्षाचा तो ॥ ज्ञाने.१५.३२ ॥ तरि तया ज्ञानालागीं । कवणा पां योग्यता आंगीं । हें पाहतां जगीं । देखिला एक ॥ ज्ञाने.१५.३३ ॥ जे पाताळींचेंही निधान । दावील कीर अंजन । परि होआवे लोचन । पायाळाचे ॥ ज्ञाने.१५.३४ ॥ तैसें मोक्ष देईल ज्ञान । येथ कीर नाहीं आन । परि तेंचि थारे ऐसें मन । शुद्ध होआवें ॥ ज्ञाने.१५.३५ ॥ तरि विरक्तीवांचूनि कंहीं । ज्ञानासि तगणें नाहीं । हें विचारूनि ठाईं । ठेविलें देवें ॥ ज्ञाने.१५.३६ ॥ आतां विरक्तीची कवण परी । जे येऊनि मनातें वरी । हेंही सर्वज्ञें श्रीहरी । बोलिलें असे ॥ ज्ञाने.१५.३७ ॥ जे विषें रांधिली रससोये । जैं जेवणारा ठाउवी होये । तैं तो ताटचि सांडुनि जाये । जयापरी ॥ ज्ञाने.१५.३८ ॥ तैसी संसारा या समस्ता । जाणिजे जैं अनित्यता । तैं वैराग्य दवडितां । पाठी लागे ॥ ज्ञाने.१५.३९ ॥ आतां अनित्यत्व या कैसें । तेंचि वृक्षाकारमिषें । सांगिजत असे विश्वेशें । पंचदशीं ॥ ज्ञाने.१५.४० ॥ उपडिलें कवतिकें । झाड येरिमोहरा ठाके । तें वेगें जैसें सुके । तैसें हें नोहे ॥ ज्ञाने.१५.४१ ॥ याचि एकेपरी । रूपकाचिया कुसरी । सारीतसे वारी । संसाराची ॥ ज्ञाने.१५.४२ ॥ करूनि संसार वावो । स्वरूपीं अहंतेचा ठावो । होआवया अध्यावो । पंधरावा हा ॥ ज्ञाने.१५.४३ ॥ आतां हेंचि आघवें । ग्रंथगर्भींचें चांगावें । उपलविजेल जीवें । आकर्णिजो ॥ ज्ञाने.१५.४४ ॥ [श्रीभगवानुवाच-] तरि महानंदसमुद्र । जो पूर्ण पूर्णिमाचंद्र । तो द्वारकेचा नरेंद्र । ऐसें म्हणे ॥ ज्ञाने.१५.४५ ॥ [वृक्षरूपकालङ्कारेण संसारं वर्णयति] अगा पैं पंडुकुमरा । येतां पैं स्वरूपाचिया घरा । करीतसे आडवारा । विश्वाभास जो ॥ ज्ञाने.१५.४६ ॥ तो हा जगडंबरु । नोहे येथ संसारु । हा जाणिजे महातरु । थांवला असे ॥ ज्ञाने.१५.४७ ॥ परि येरां रुखांसारिखा । तळीं मुळें वरी शाखा । हा तैसा नोहे म्हणोनि लेखा । न येचि कवणा ॥ ज्ञाने.१५.४८ ॥ आगी कां कुऱ्हाडी । होय रिगावा जरी बुडीं । तुरी हो कां भलतेवढी । वरिचील वाढी ॥ ज्ञाने.१५.४९ ॥ जे तुटलिया मुळापासीं । उलंडेल कां शाखांसीं । परि तैसी गोठी कायसी । हा सोपा नव्हे ॥ ज्ञाने.१५.५० ॥ अर्जुना हें कवतिक । सांगतां असे अलौकिक । जे वाढी अधोमुख । रुखा यया ॥ ज्ञाने.१५.५१ ॥ जैसा भानु उंची नेणो कें । रश्मिजाळ तळीं फांके । संसार हें कावरुखें । झाड तैसें ॥ ज्ञाने.१५.५२ ॥ आणि आथी नाथी तितुकें । रुधलें असे येणेंचि एकें । कल्पांतींचेनि उदकें । व्योम जैसें ॥ ज्ञाने.१५.५३ ॥ कां रवीच्या अस्तमानीं । आंधारेनि कोंदे रजनी । तैसाचि हा गगनीं । मांडला असे ॥ ज्ञाने.१५.५४ ॥ यया फळ ना चुंबितां । फूल ना तुरंबितां । जें कांहीं पंडुसुता । तें रुखचि हा ॥ ज्ञाने.१५.५५ ॥ हा ऊर्ध्वमूळ आहे । परि उन्मूळिला नोहे । येणेंचि हा होये । शाड्वळ गा ॥ ज्ञाने.१५.५६ ॥ [ऊर्ध्वमूलमित्यादिश्लोकद्वयभावार्थः ऊर्ध्वमूलोर्वाक्शाख एषोश्वत्थः सनातन इति कण्ठश्रुत्यनुसारेण संक्षेपतो व्याचष्टे] आणि ऊर्ध्वमूळ ऐसें । निगदिलें कीर असे । परी अधींही असोसें । मूळें यया ॥ ज्ञाने.१५.५७ ॥ प्रबळला चौमेरीं । पिंपळा कां वडाचिया परी । जे पारंबियांमाझारीं । डाहाळिया असती ॥ ज्ञाने.१५.५८ ॥ तेवींचि गा धनंजया । संसारतरू तया । अधींचि आधी खांदिया । हेंही नाहीं ॥ ज्ञाने.१५.५९ ॥ तरी ऊर्ध्वाहीकडे । शाखांचे मांदोडे । दिसताति अपाडें । सासिन्नले ॥ ज्ञाने.१५.६० ॥ जालें गगनचि पालवीये । कां वारा मांडला रुखाचेनि आयें । नाना अवस्थात्रयें । उदय केला असे ॥ ज्ञाने.१५.६१ ॥ ऐसा हा एक । विश्वाकार विटंक । उदयला जाण रुख । ऊर्ध्वमूळ ॥ ज्ञाने.१५.६२ ॥ आतां ऊर्ध्व या कवण । येथें मूळ तें किंलक्षण । कां अधोमुखपण । शाखा कैसिया ॥ ज्ञाने.१५.६३ ॥ अथवा द्रुमा यया । अधीं जिया मुळिया । तिया कोण कैसिया । ऊर्ध्व शाखा ॥ ज्ञाने.१५.६४ ॥ आणि अश्वत्थ हा ऐसी । प्रसिद्धि कायसी । आत्मविदविलासीं । निर्णय केला ॥ ज्ञाने.१५.६५ ॥ हें आघवेंचि बरवें । तुझिये प्रतीतीसि फावे । तैसेनि सांगों सोलिवें । विन्यासें गा ॥ ज्ञाने.१५.६६ ॥ परी ऐकें गा सुभगा । हा प्रसंग असे तुजचिजोगा । कानचि करीं हो सर्वांगा । इये अर्थी ॥ ज्ञाने.१५.६७ ॥ ऐसें प्रेमरसें सुरफुरें । बोलिलें जंव यादववीरें । तंव अवधान अर्जुनाकारें । मूर्त जालें ॥ ज्ञाने.१५.६८ ॥ देव निरूपिती तें थेंकुलें । येवढें श्रोतेपण फांकलें । जैसें आकाशा खेंव पसरिलें । दाहीं दिशीं ॥ ज्ञाने.१५.६९ ॥ श्रीकृष्णोक्तिसागरा । हा अगस्तीचि दुसरा । म्हणौनि घोट भरों पाहे एकसरां । अवघेयाचा ॥ ज्ञाने.१५.७० ॥ ऐसी सोय सांडूनि खवळिली । आवडी अर्जुनीं देवें देखिली । तेथ जालेनि सुखें केली । कुरवंडी तया ॥ ज्ञाने.१५.७१ ॥</p>
<p>श्रीभगवानुवाच - ऊर्ध्वमूलमधःशाखमश्वत्थं प्राहुरव्ययम् । छन्दांसि यस्य पर्णानि यस्तं वेद स वेदवित् ॥ भ.गी.१५.१ ॥</p>
<p>[ऊर्ध्वमूलं] मग म्हणे धनंजया । तें ऊर्ध्व गा तरू यया । येणें रुखेंचि कां जया । ऊर्ध्वता गमे ॥ ज्ञाने.१५.७२ ॥ येऱ्हवीं मध्योर्ध्व अध । हे नाहीं जेथ भेद । अद्वयासीं एकवद । जया ठायीं ॥ ज्ञाने.१५.७३ ॥ जो नाइकिजता नाद । जो असौरभ्य मकरंद । जो आंगाथिला आनंद । सुरतेंविण ॥ ज्ञाने.१५.७४ ॥ जया जें आऱ्हां परौतें । जया जें पुढें माघौतें । दृश्येंवीण देखतें । अदृश्य जें ॥ ज्ञाने.१५.७५ ॥ उपाधीचा दुसरा । घालितां वोपसरा । नामरूपाचा संसारा । होय जयातें ॥ ज्ञाने.१५.७६ ॥ ज्ञातृज्ञेयाविहीन । नुसधेंचि जें ज्ञान । सुखा भरलें गगन । गाळींव जें ॥ ज्ञाने.१५.७७ ॥ जें कार्य ना कारण । जया दुजें ना एकपण । आपणयां जें जाण । आपणचि ॥ ज्ञाने.१५.७८ ॥ ऐसें वस्तु जें साचें । तें ऊर्ध्व गा यया तरूचें । तेथ आर घेणें मूळाचें । तें ऐसें असे ॥ ज्ञाने.१५.७९ ॥ तरी माया ऐसी ख्याती । नसतीच यया आथी । कां वांझेची संतती । वानणें जैसें ॥ ज्ञाने.१५.८० ॥ तैसी सत् ना असत् होये । जे विचाराचें नाम न साहे । ऐसेयापरीची आहे । अनादि म्हणती ॥ ज्ञाने.१५.८१ ॥ जे नाना तत्त्वांची मांदुस । जे जगदभ्राचें आकाश । जे आकारजाताचें दुस । घडी केलें ॥ ज्ञाने.१५.८२ ॥ जे भवद्रुमबीजिका । जे प्रपंच-चित्रभूमिका । विपरीतज्ञानदीपिका । सांचली जे ॥ ज्ञाने.१५.८३ ॥ ते माया वस्तूच्या ठायीं । असे जैसेनि नाहीं । मग वस्तुप्रभावचि पाहीं । प्रगट होय ॥ ज्ञाने.१५.८४ ॥ जेव्हां आपणयां आली निद । करी आपणपें जेविं मुग्ध । कां काजळी आणी मंद । प्रभा दीपीं ॥ ज्ञाने.१५.८५ ॥ स्वप्नीं प्रियापुढें तरुणांगी । निदेली चेवऊनि वेगीं । आलिंगिलेनिवीण आलिंगी । सकाम करी ॥ ज्ञाने.१५.८६ ॥ तैसी स्वरूपीं जाली माया । आणि स्वरूप नेणणें जें धनंजया । तेंचि तरू यया । मूळ पहिलें ॥ ज्ञाने.१५.८७ ॥ वस्तूसी आपला जो अबोध । तो ऊर्ध्वीं आठुळैजे कंद । वेदांतीं हाचि प्रसिद्ध । बीजभाव ॥ ज्ञाने.१५.८८ ॥ घन अज्ञान सुषुप्ती । तो बीजांकुरभाव म्हणती । येर स्वप्न हन जागृती । हा फळभाव तियेचा ॥ ज्ञाने.१५.८९ ॥ ऐसी यया वेदांतीं । निरूपणभाषाप्रतीती । परी तें असो प्रस्तुतीं । अज्ञान मूळ ॥ ज्ञाने.१५.९० ॥ तें ऊर्ध्व आत्मा निर्मळें । अधोर्ध्व सूचिती मूळें । बळिया बांधोनि आळें । मायायोगाचें ॥ ज्ञाने.१५.९१ ॥ [अधःशाखं] मग आधिलीं संदेहांतरें । उठती जियें अपारेें । तें चौपासीं घेऊनि आगारें । खालावती ॥ ज्ञाने.१५.९२ ॥ ऐेसें भवद्रुमाचें मूळ । हें ऊर्ध्वीं करी बळ । मग आग्रियाचें बेंबळ । अधीं दावी ॥ ज्ञाने.१५.९३ ॥ तेथ चिद्वृत्ती पहिलें । महत्तत्त्व उमललें । तें पान वालेंदुल्हें । एक निघे ॥ ज्ञाने.१५.९४ ॥ मग सत्त्वरजतमात्मक । त्रिविध अहंकार जो एक । तो तिवणा अधोमुख । डिरु फुटे ॥ ज्ञाने.१५.९५ ॥ तो बुद्धीची घेऊनि आगारी । भेदाची वृद्धी करी । तेथ मनाचें डाळ धरी । साजेपणें ॥ ज्ञाने.१५.९६ ॥ ऐसा मूळाचिया गाढिका । विकल्परस कोंवळिका । चित्तचतुष्टय डाहाळिका । कोंभैजे तो ॥ ज्ञाने.१५.९७ ॥ मग आकाश वायु द्योतक । आप पृथ्वी हे पांच फोंक । महाभूतांचे सारोख । सरळे होती ॥ ज्ञाने.१५.९८ ॥ तैसीं श्रोत्रादि तन्मात्रें । तियें अंगवसां गर्भपत्रें । लुळलुळितें विचित्रें । उमळती गा ॥ ज्ञाने.१५.९९ ॥ तेथ शब्दांकुर वरिपडी । श्रोत्रां वाढी देव्हडी । होतां करिती कांडीं । आकांक्षेचीं ॥ ज्ञाने.१५.१०० ॥ अंगत्वचेचे वेलपल्लव । स्पर्शांकुरीं घेती धांव । तेथें बांबळ पडे अभिनव । विकारांचें ॥ ज्ञाने.१५.१०१ ॥ पाठीं रूपपत्र पालोवेलीं । चक्षु लांब तें कांडें घाली । ते वेळीं व्यामोहता भली । पाल्हेली जाय ॥ ज्ञाने.१५.१०२ ॥ आणि रसाचें आंगवसें । वाढतां वेगें बहुवसें । जिव्हे आर्तीचीं असोसें । निघती बेंचें ॥ ज्ञाने.१५.१०३ ॥ तैसेंचि कोंभेलेनि गंधें । घ्राणाची डिरी थांव बांधे । तेथ तळ घे स्वानंदेें । प्रलोभाचा ॥ ज्ञाने.१५.१०४ ॥ एवं महदहंबुद्धि । मन महाभूतसमृद्धि । इये संसाराचिया अवधि । सासनिजे ॥ ज्ञाने.१५.१०५ ॥ किंबहुना इंहीं आठे । आंगीं हा अधिक फांटे । परि शिंपीचियेवढे उमटे । रुपें जेवीं ॥ ज्ञाने.१५.१०६ ॥ कां समुद्राचेनि पैसारें । वरी तरंगता आस्तरे । तैसें ब्रह्मचि होय वृक्षाकारें । अज्ञानमूळ ॥ ज्ञाने.१५.१०७ ॥ आतां याचाचि हा विस्तार । हाचि यया पैसार । जैसा आपणचि स्वप्नीं परिवार । येकाकिया ॥ ज्ञाने.१५.१०८ ॥ परि तें असो हें ऐसें । कावरें झाड उससे । यया महदादि आरवसें । अधोशाखा ॥ ज्ञाने.१५.१०९ ॥ [अश्वत्थं प्राहुः] आणि अश्वत्थ ऐसें ययातें । म्हणती जे जाणते । तेंही परिस हो येथें । सांगिजेल ॥ ज्ञाने.१५.११० ॥ तरी अश्वत्थ म्हणिजे उखा । तोंवरी एकसारिखा । नाहीं निर्वाह यया रुखा । प्रपंचरूपा ॥ ज्ञाने.१५.१११ ॥ जैसा न लोटतां क्षण । मेघ होय नानावर्ण । कां विजू नसे संपूर्ण । निमेषभरी ॥ ज्ञाने.१५.११२ ॥ कांपतया पद्मदळा- । वरिलिया बैसका नाहीं जळा । कां चित्त जैसें व्याकुळा । माणुसाचें ॥ ज्ञाने.१५.११३ ॥ तैसीचि ययाची स्थिती । नासत जाय क्षणक्षणाप्रती । म्हणोनि ययातें म्हणती । अश्वत्थ हा ॥ ज्ञाने.१५.११४ ॥ आणि अश्वत्थ येणें नांवें । पिंपळ म्हणती स्वभावें । परि तो अभिप्राय नोहे । श्रीहरीचा ॥ ज्ञाने.१५.११५ ॥ येऱ्हवीं पिंपळ म्हणतां विखीं । मियां गती देखिली असे निकी । परि तें असो काय लौकिकी । तुम्हां काज ॥ ज्ञाने.१५.११६ ॥ म्हणोनि हा प्रस्तुत । अलौकिक परिसा ग्रंथ । तरी क्षणिकत्वेंचि अश्वत्थ । बोलिजे हा ॥ ज्ञाने.१५.११७ ॥ आणीकही येक थोर । यया अव्ययत्वाचा डगर । आथी परी तो भीतर । ऐसा आहे ॥ ज्ञाने.१५.११८ ॥ जैसा मेघाचेनि तोंडें । सिंधु एके आंगें काढे । आणि नदी येरीकडे । भरतीचि असती ॥ ज्ञाने.१५.११९ ॥ तेथ वोहटे ना चढे । ऐसा परिपूर्णचि आवडे । परी ते फुली जंव नुघडे । मेघानदीची ॥ ज्ञाने.१५.१२० ॥ ऐसे या रुखाचें होणें जाणें । न तर्के होतेनि वहिलेपणें । म्हणोनि ययातें लोक म्हणे । अव्यय हा ॥ ज्ञाने.१५.१२१ ॥ येऱ्हवीं दानशीळ पुरुष । वेंचकपणेंचि संचक । तैसा व्ययेचि हा रुख । अव्यय गमे ॥ ज्ञाने.१५.१२२ ॥ जातां वेगें बहुवसें । नवचे कां भूमी रुतलें असें । रथाचें चक्र दिसे । जिया परी ॥ ज्ञाने.१५.१२३ ॥ तैसें काळातिक्रमें जे वाळे । ते भूतशाखा जेथ गळे । तेथ कोडीवरी उमाळे । उठती आणिक ॥ ज्ञाने.१५.१२४ ॥ परी येकी केधवां गेली । शाखाकोडी केधवां जाली । हें नेणवे जेविं उमललीं । आषाढअभ्रें ॥ ज्ञाने.१५.१२५ ॥ महाकल्पाच्या शेवटीं । निदेलया उन्मूळती सृष्टी । तैसेंचि आणिखीचें दांग उठी । सासिन्नलें ॥ ज्ञाने.१५.१२६ ॥ संहारवातें प्रचंडें । पडती प्रळयांतींचीं सालडें । तंव कल्पादीचीं जुंबाडें । पाल्हेजती ॥ ज्ञाने.१५.१२७ ॥ रिगे मन्वंतर मनुपुढें । वंशावरी वंशाचें मांडे । जैसी इक्षुवृद्धी कांडेंनकांडें । जिंके जेवीं ॥ ज्ञाने.१५.१२८ ॥ कलियुगांतीं कोरडीं । चहूं युगांचीं सालें सांडी । तंव कृतयुगाची पेली देव्हडी । पडे पुढती ॥ ज्ञाने.१५.१२९ ॥ वर्ततें वर्ष जाये । तें पुढिला मुळ्हारी होयेे । जैसा दिवस जात की येत आहे । हें चोजवेना ॥ ज्ञाने.१५.१३० ॥ जैसा वारियाचा झुळका । सांदा ठाउवा नव्हे देखा । तैसिया उठती पडती शाखा । नेणों किती ॥ ज्ञाने.१५.१३१ ॥ एकी देहाची डिरी तुटे । तंव देहांकुरीं बहुवी फुटे । ऐसेनि भवतरु हा वाटे । अव्यय ऐसा ॥ ज्ञाने.१५.१३२ ॥ जैसें वाहतें पाणी जाय वेगें । तैसेंचि आणिक मिळे मागें । येथ असंतचि असिजे जगें । मानिजे संत ॥ ज्ञाने.१५.१३३ ॥ कां लागोनि डोळा उघडे । तंव कोडीवरी घडे मोडे । नेणतया तरंग आवडे । नित्य ऐसा ॥ ज्ञाने.१५.१३४ ॥ वायसा एकें बुबुळें दोहींकडे । डोळा चाळितां अपाडें । दोन्ही आथी ऐसा पडे । भ्रम जेवीं जगा ॥ ज्ञाने.१५.१३५ ॥ पैं भिंगोरी निधिये पडली । ते गमे भूमीसी जैसी जडली । ऐसा वेगातिशय भुली । हेतु होय ॥ ज्ञाने.१५.१३६ ॥ हें बहु असो झडिती । आंधारीं भोवंडितां कोलती । ते दिसे जैसी आयती । चक्राकार ॥ ज्ञाने.१५.१३७ ॥ हा संसारवृक्ष तैसा । मोडत मांडत सहसा । न देखोनि लोक पिसा । अव्यय मानी ॥ ज्ञाने.१५.१३८ ॥ [यस्तं वेद स वेदवित्] परि ययाचा वेग देखे । जो हा क्षणिक ऐसा वोळखे । जाणे कोडिवेळां निमिखें । होत जात ॥ ज्ञाने.१५.१३९ ॥ नाहीं अज्ञानावांचूनि मूळ । ययाचें असिलेपण टवाळ । ऐसें झाड सिनसाळ । देखिलें जेणें ॥ ज्ञाने.१५.१४० ॥ तयातें गा पंडुसुता । मी सर्वज्ञही म्हणें जाणता । पैं वाग्ब्रह्मी सिद्धांता । वंद्य तोचि ॥ ज्ञाने.१५.१४१ ॥ योगजाताचें जोडलें । तया एकासींचि उपयोगा गेलें । किंबहुना जियालें । ज्ञानही तेणें ॥ ज्ञाने.१५.१४२ ॥ हें असो बहु बोलणें । वानिजेल तो कवणें । जो भवरुख जाणे । उखि ऐसा ॥ ज्ञाने.१५.१४३ ॥</p>
<p>अधश्चोर्ध्वं प्रसृतास्तस्य शाखा गुणप्रवृद्धा विषयप्रवाला: । अधश्च मूलान्यनुसन्ततानि कर्मानुबन्धीनि मनुष्यलोके ॥ भ.गी.१५.२ ॥</p>
<p>[अधश्चोर्ध्वं] मग ययाचि प्रपंचरूपा । अधोशाखिया पादपा । डाहाळिया जाती उमपा । ऊर्ध्वाही उजू ॥ ज्ञाने.१५.१४४ ॥ [अधश्च मूलानि] आणि अधीं फांकलीं डाळें । तियें होती मूळें । तयांही तळीं पघळें । वेल पालव ॥ ज्ञाने.१५.१४५ ॥ ऐसें जें आम्हीं । म्हणितलें उपक्रमीं । तेंही परिसें सुगमीं । बोलीं सांगों ॥ ज्ञाने.१५.१४६ ॥ तरि बद्धमूळ अज्ञानें । महदादिकी सासने । वेदांचीं थोर वनें । घेऊनियां ॥ ज्ञाने.१५.१४७ ॥ परि आधीं तंव स्वेदज । जरायुज उद्भिज अंडज । हें बुडौनि महाभुज । उठती चारी ॥ ज्ञाने.१५.१४८ ॥ [प्रसृतास्तस्य शाखाः] यया एकैकाचेनि आंगवटें । चौऱ्यांशीं लक्षधा फुटे । ते वेळीं जीवशाखीं फांटे । सैंघचि होती ॥ ज्ञाने.१५.१४९ ॥ प्रसवत शाखा सरळिया । नानासृष्टि डाहाळिया । आड फुटती माळिया । जातिचिया ॥ ज्ञाने.१५.१५० ॥ स्त्री पुरुष नपुंसकें । हे व्यक्तिभेदांचे टके । आंदोळती आंगिकें । विकारभारें ॥ ज्ञाने.१५.१५१ ॥ जैसा वर्षाकाळ गगनीं । पाल्हेजे नवघनीं । तैसें आकारजात अज्ञानीं । वेली जाय ॥ ज्ञाने.१५.१५२ ॥ [गुणप्रवृद्धाः] मग शाखांचेनि आंगभारें । लवोनि गुंफती परस्परें । गुणक्षोभाचे वारे । उदयजती ॥ ज्ञाने.१५.१५३ ॥ तेथ तेणें अचाटें । गुणाचेनि झडझडाटें । तिहीं ठायीं हा फांटे । ऊर्ध्वमूळ ॥ ज्ञाने.१५.१५४ ॥ [‘रजोगुणवृद्धाःशाखा आह’] ऐशा रजाचिया झुळुका । झडाडितां आगळिका । मनुष्यजातिशाखा । थोरावती ॥ ज्ञाने.१५.१५५ ॥ तिया ऊर्ध्वीं ना अधीं । माझारींचि कोंदाकोंदी । आड फुटती खांदीं । चतुर्वर्णांच्या ॥ ज्ञाने.१५.१५६ ॥ [छन्दांसि यस्य पर्णानि इति पूर्वश्लोकस्थं पदम्] तेथ विधिनिषेध सपल्लव । वेदवाक्याचे अभिनव । पालव डोलती बरव । आपुलालियापरी ॥ ज्ञाने.१५.१५७ ॥ अर्थ काम पसरे । अग्रवनें घेती थारे । तेथ क्षणिकें पदांतरें । देहभोगाचीं ॥ ज्ञाने.१५.१५८ ॥ [कर्मानुबन्धीनि] तेथ प्रवृत्तीचेनि वृद्धिलोभें । खांकरेजती शुभाशुभें । नाना कर्माचे खांबे । नेणों किती ॥ ज्ञाने.१५.१५९ ॥ तेवींचि भोगक्षीणें मागिलें । पडती देहांचीं बुडसळें । तंव पुढां वाढी पेले । नवेया देहांची ॥ ज्ञाने.१५.१६० ॥ [विषयप्रवालाः] आणि शब्दादिक सुहावें । सहज रंगें हवावें । विषयपल्लव नवे । नित्य होती ॥ ज्ञाने.१५.१६१ ॥ [मनुष्यलोके] ऐसे रजोवातें प्रचंडें । मनुष्यशाखांचे मांदोडे । वाढती तो एथ रूढे । मनुष्य लोक ॥ ज्ञाने.१५.१६२ ॥ तैसाचि तो रजाचा वारा । नावेक धरी वोसरा । [‘तमोगुणवृद्धाः शाखा आह’] मग वाजों लागे घोरा । तमाचा तो ॥ ज्ञाने.१५.१६३ ॥ [अधःशाखमिति पूर्वश्लोकस्थं पदं पुनर्व्याचष्टे] तेधवां याचिया मनुष्य-शाखा । नीच वासना अधीं देखा । [कर्मानुबन्धीनीति] पाल्हेजती डाहाळिका । कुकर्माचिया ॥ ज्ञाने.१५.१६४ ॥ अप्रवृत्तीचे खणुवाळे । फोक निघती सरळे । घेत पान पालव डाळें । प्रमादाचीं ॥ ज्ञाने.१५.१६५ ॥ [छन्दांसीति] बोलती निषेधनियमें । जिया ऋचा यजुःसामें । तो पाला तया घुमे । टकेयावरी ॥ ज्ञाने.१५.१६६ ॥ [विषयप्रवालाः] प्रतिपादिती अभिचार । आगम जे परमार । तिहीं पानीं घेती प्रसर । वासना वेली ॥ ज्ञाने.१५.१६७ ॥ तंव तंव होती थोराडें । अकर्माचीं तळबुडें । आणि जन्मशाखा पुढें पुढें । घेती धांव ॥ ज्ञाने.१५.१६८ ॥ [मनुष्यलोके] तेथ चांडाळादि निकृष्टां । दोषजातींचा थोर फांटा । जाळ पडे कर्मभ्रष्टां । भुलोनियां ॥ ज्ञाने.१५.१६९ ॥ पशु पक्षी सूकर । व्याघ्र वृश्चिक विखार । हे आडशाखानिकर । थोरावती ॥ ज्ञाने.१५.१७० ॥ परि ऐशा शाखा पांडवा । सर्वांगींही नित्य नवा । नरकभोग यावा । फळाचा तो ॥ ज्ञाने.१५.१७१ ॥ आणि हिंसाविषयपुढारीं । कुकर्मसंगें धुर धरी । जन्मवरी आगारी । वाढतीचि असे ॥ ज्ञाने.१५.१७२ ॥ ऐसे होती तरु तृण । लोह लोष्ठ पाषाण । इया खांदिया तेवींचि जाण । फळेंही हेचि ॥ ज्ञाने.१५.१७३ ॥ अर्जुना गा अवधारीं । मनुष्यालागोनि इया परी । वृद्धि स्थावरांतवरी । अधोशाखांची ॥ ज्ञाने.१५.१७४ ॥ [अधश्चमूलानि] म्हणोनि जें मनुष्य डाळें । इयेंचि जाणावीं अधींचीं मूळें । जे एथूनि हा पघळे । संसारतरु ॥ ज्ञाने.१५.१७५ ॥ येऱ्हवीं ऊर्ध्वींचें पार्था । मुदल मूळ पाहतां । अधींचिया मध्यस्था । शाखा इया ॥ ज्ञाने.१५.१७६ ॥ [अनुसन्ततानि] परि तामसी सात्त्विकी । सुकृतदुष्कृतात्मकी । विरूढती या शाखीं । अधोर्ध्वींचिया ॥ ज्ञाने.१५.१७७ ॥ [छन्दांसीति] आणि वेदत्रयाचिया पाना । नये अन्यत्र लागों अर्जुना । जे मनुष्यावांचूनि विधाना । विषय नाहीं ॥ ज्ञाने.१५.१७८ ॥ म्हणोनि तनुमानुषा । इया ऊर्ध्व मूळौनि जरी शाखा । तरी कर्मवृद्धीसि देखा । इयेंचि मूळें ॥ ज्ञाने.१५.१७९ ॥ आणि आनीं तरी झाडीं । शाखा वाढतां मुळें गाढीं । मूळ गाढें तंव वाढी । पैस आथी ॥ ज्ञाने.१५.१८० ॥ [कर्मेति] तैसेंचि इया शरीरा । कर्म तंव देहा संसारा । आणि देह तंव व्यापारा । ना म्हणोंचि न ये ॥ ज्ञाने.१५.१८१ ॥ म्हणोनि देहें मानुषें । इयें मूळें होती न चुके । ऐसें जगज्जनकें । बोलिलें तेणें ॥ ज्ञाने.१५.१८२ ॥ मग तमाचें तें दारुण । स्थिरावलेया वाउधाण । [सत्त्ववृद्धिमाह-ऊर्ध्वं प्रसृताः] । सत्त्वाची सुटे सत्राण । वाहुटळी ॥ ज्ञाने.१५.१८३ ॥ तैं याचि मनुष्याकारा । मुळीं सुवासना निगती आरा । घेऊनि फुटती कोंबारा । सुकृतांकुरीं ॥ ज्ञाने.१५.१८४ ॥ उकलतेनि उन्मेखें । प्रज्ञाकुशलतेचि तिखें । डिरिया निघती निमिखें । बाबळैजुनी ॥ ज्ञाने.१५.१८५ ॥ मतीचे सोट वांवे । घालिती स्फूर्तीचे थांवे । बुद्धिप्रकाश घे धांवे । विवेकावरी ॥ ज्ञाने.१५.१८६ ॥ तेथ मेधारसें सगर्भ । आस्थापत्रीं सबोंब । सरळ निघती कोंभ । सद्वृत्तीचे ॥ ज्ञाने.१५.१८७ ॥ [छन्दांसीति] सदाचाराचिया सहसा । टका उठती बहुवसा । घुमघुमिती घोषा । वेदपद्याच्या ॥ ज्ञाने.१५.१८८ ॥ शिष्टागमविधानें । विविधयागवितानें । इयें पानावरी पानें । पालेजती ॥ ज्ञाने.१५.१८९ ॥ [तस्य शाखाः] ऐशा यमदमीं घोंसाळिया । उठती तपाचिया डाहाळिया । देती वैराग्यशाखा कवळिया । वेल्हाळपणें ॥ ज्ञाने.१५.१९० ॥ विशिष्टां व्रतांचे फोक । धैर्याच्या अणगटी तिख । जन्मवेगें ऊर्ध्वमुख । उंचावती ॥ ज्ञाने.१५.१९१ ॥ माजि वेदाचा पाला दाट । तो करी सुविद्येचा झडझडाट । जंव वाजे अचाट । सत्त्वानिळ ॥ ज्ञाने.१५.१९२ ॥ [विषयप्रवालाः] तेथ धर्मडाळ वाहाळी । दिसती जन्मशाखा सरळी । तिया आड फांटती फळीं । स्वर्गादिकी ॥ ज्ञाने.१५.१९३ ॥ पुढां उपरति रागें लोहिवी । धर्ममोक्षाची शाखा पालवी । पाल्हाजत नित्य नवी । वाढतीचि असे ॥ ज्ञाने.१५.१९४ ॥ पैं रवि चंद्रादि ग्रहवर । पितृ ऋषि विद्याधर । हे आडशाखाप्रकार । पैस घेती ॥ ज्ञाने.१५.१९५ ॥ याहीपासून उंचवडें । गुढले फळाचेनि बुडें । इंद्रादिक ते मांदोडे । थोर शाखांचे ॥ ज्ञाने.१५.१९६ ॥ मग तयांही उपरी डाहाळिया । तपोधनीं उंचावलिया । मरीचि कश्यपादि इया । उपरि शाखा ॥ ज्ञाने.१५.१९७ ॥ एवं माळोवाळीं उत्तरोत्तर । ऊर्ध्वशाखांचा पैसार । बुडीं साना अग्रीं थोर । फळाढ्य हा ॥ ज्ञाने.१५.१९८ ॥ वरी उपरिशाखाही पाठीं । येती फळभार जे किरीटी । ते ब्रह्मेशांत अणगटीं । कोंभ निघती ॥ ज्ञाने.१५.१९९ ॥ फळांचेनि वोझेपणें । ऊर्ध्वीं वोंवाडें दुणें । जंव माघौतें बैसणें । मूळींचि होय ॥ ज्ञाने.१५.२०० ॥ प्राकृताही तरी रुखा । जे फळें दाटलीं होय शाखा । ते वोवांडली देखा । बुडासीं ये ॥ ज्ञाने.१५.२०१ ॥ तैसें जेथूनि हा आघवा । संसारतरूचा उठावा । तिये मूळीं टेंकती पांडवा । वाढतेनि ज्ञानें ॥ ज्ञाने.१५.२०२ ॥ म्हणौनि ब्रह्मेशानापरतें । वाढणें नाहीं जीवातें । तेथूनि मग वरौतें । ब्रह्मचि की ॥ ज्ञाने.१५.२०३ ॥ परी हें असो ऐसें । ब्रह्मादिक ते आंगवसें । ऊर्ध्वमूळासरिसें । न तुकती गा ॥ ज्ञाने.१५.२०४ ॥ आणिकही शाखा उपरता । जिया सनकादिकनामें ख्याता । तिया फळीं मूळीं नाडळतां । भरलिया ब्रह्मीं ॥ ज्ञाने.१५.२०५ ॥ ऐसी मनुष्यापासूनि जाणावी । ऊर्ध्वीं ब्रह्मादिशेष पालवी । शाखांची वाढी बरवी । उंचावे पैं ॥ ज्ञाने.१५.२०६ ॥ पार्था ऊर्ध्वींचिया ब्रह्मादि । मनुष्यत्वचि होय आदि । म्हणोनि इयें अधीं । म्हणितलीं मुळें ॥ ज्ञाने.१५.२०७ ॥ एवं तुज अलौकिक । हा अधोर्ध्वशाख । सांगीतला भवरुख । ऊर्ध्वमूळ ॥ ज्ञाने.१५.२०८ ॥ आणि अधींचीं हीं मूळें । उपपत्ती परिसविली सविवळें । आतां परिस उन्मूळे । कैसेनि हा ॥ ज्ञाने.१५.२०९ ॥</p>
<p>न रूपमस्येह तथोपलभ्यते नान्तो न चादिर्न च सम्प्रतिष्ठा । अश्वत्थमेनं सुविरूढमूलमसङ्गशस्त्रेण दृढेन छित्त्वा ॥ भ.गी.१५.३ ॥</p>
<p>[अश्वत्थमेनं सुविरूढमूलं] परी तुझ्या हन पोटीं । ऐसें गमेल किरीटी । जे येवढें झाड उत्पाटी । ऐसें कायि असे ॥ ज्ञाने.१५.२१० ॥ की ब्रह्मयाच्या शेवटवरी । ऊर्ध्व शाखांची थोरी । आणि मूळ तंव निराकारीं । ऊर्ध्वीं असे ॥ ज्ञाने.१५.२११ ॥ हा स्थावराही तळीं । फांकत असे अधींच्या डाळीं । माजि धांवतसे दुजां मुळीं । मनुष्यरूपीं ॥ ज्ञाने.१५.२१२ ॥ ऐसा गाढा आणि अफाट । आतां कोण करी यया शेवट । तरी झणीं हा हळुवट । धरिसी भाव ॥ ज्ञाने.१५.२१३ ॥ [इह] तरि हा उन्मूळावयोद्देशें । येथ सायासचि कायिसे । [न रूपमस्य] काय बाळा बागुल देशें । दवडावा आहे ॥ ज्ञाने.१५.२१४ ॥ गंधर्वदुर्ग काय पाडावें । काय शशविषाण मोडावें । होआवें मग तोडावें । खपुष्प की ॥ ज्ञाने.१५.२१५ ॥ तैसा संसार हा वीरा । रुख नाहीं साचोकारा । मा उन्मूळणीं दरारा । कायिसासा तरी ॥ ज्ञाने.१५.२१६ ॥ आम्हीं सांगीतली जे परी । मूळडाळांची उजरी । ते वांझेचीं घरभरीं । लेंकरें जैसीं ॥ ज्ञाने.१५.२१७ ॥ काय कीजती चेइलेपणीं । स्वप्नींचीं तियें बोलणीं । तैसी जाण ते काहाणी । दुबळीचि ते ॥ ज्ञाने.१५.२१८ ॥ [तथा] वांचूनि आम्हीं निरूपिलें जैसें । ययाचें अचळ मूळ असे तैसें । [उपलभ्यते] आणि तैसाचि जरी हा असे । साचोकारा ॥ ज्ञाने.१५.२१९ ॥ तरी कोणाचेनि संतानें । निपजती तया उन्मूळणें । काय फुंकिलिया गगनें । जाइजेल गा ॥ ज्ञाने.१५.२२० ॥ म्हणोनि पैं धनंजया । आम्हीं वानिलें रूप तें माया । कांसवीचेनि तुपें राया । वोगरिलें जैसें ॥ ज्ञाने.१५.२२१ ॥ मृगजळाचीं गा तळीं । तिये दिठी दुरूनि न्याहाळीं । वांचूनि तेणें पाणियें साळी केळी । लाविसी काई ॥ ज्ञाने.१५.२२२ ॥ मूळ अज्ञानचि तंव लटिकें । मा तयाचें कार्य हें केतुकें । म्हणौनि संसाररुख सत्यकें । वावोचि गा ॥ ज्ञाने.१५.२२३ ॥ [नान्तः] आणि अंत यया नाहीं । ऐसें बोलिजे जें कांहीं । तेंही साचचि पाहीं । येकेपरी ॥ ज्ञाने.१५.२२४ ॥ तरी प्रबोधि जंव नोहे । तंव निद्रे काय अंत आहे । की रात्री सरे तंव पाहे । तया आरौतें ॥ ज्ञाने.१५.२२५ ॥ तैसा जंव पार्था । विवेक नुधवी माथा । तंव अंत नाहीं अश्वत्था । भवरूपा यया ॥ ज्ञाने.१५.२२६ ॥ वाजतें वारें निवांत । न राहे जेथिंचें तेथ । तंव तरंगता अनंत । म्हणावीच की ॥ ज्ञाने.१५.२२७ ॥ म्हणौनि सूर्य जैं हारपे । तैं मृगजळाभास लोपे । कां प्रभा जाय दीपें । मालवलेनी ॥ ज्ञाने.१५.२२८ ॥ तैसें मूळबीज अविद्या खाये । तें ज्ञान जैं उभें होये । तैंचि यया अंत आहे । येऱ्हवीं नाहीं ॥ ज्ञाने.१५.२२९ ॥ [न चादिः] तेवींचि हा अनादी । ऐसी ही आथी शाब्दी । तो आळु नोहे अनुरोधी । बोलातें यया ॥ ज्ञाने.१५.२३० ॥ जे संसारवृक्षाच्या ठाईं । साचोकार तंव नाहीं । मा नाहीं तया आदि काई । कोण होईल ॥ ज्ञाने.१५.२३१ ॥ जो साच जेथूनि उपजे । तयातें आदि हें साजे । आतां नाहींचि तो म्हणिजे । कोठूनियां ॥ ज्ञाने.१५.२३२ ॥ म्हणौनि जन्मे ना आहे । ऐसिया सांगीं कवण माये । यालागीं नाहींपणेंचि होये । अनादि हा ॥ ज्ञाने.१५.२३३ ॥ वांझेचिया लेंका । कैंची जन्मपत्रिका । नभीं नीळी भूमिका । कें कल्पूं पां ॥ ज्ञाने.१५.२३४ ॥ व्योमकुसुमांचा पांडवा । कवणें देंठ तोडावा । म्हणौनि नाहीं ऐसिया भवा । आदि कैंची ॥ ज्ञाने.१५.२३५ ॥ जैसें घटाचें नाहींपण । असतचि असे केलेनिविण । तैसा समूळ वृक्ष जाण । अनादि हा ॥ ज्ञाने.१५.२३६ ॥ अर्जुना ऐसेनि पाहीं । आद्यंत ययासी नाहीं । [न च सम्प्रतिष्ठा] माजि स्थिती आभासे कांहीं । परि टवाळ ते गा ॥ ज्ञाने.१५.२३७ ॥ ब्रह्मगिरीहूनि न निगे । आणि समुद्रींही कीर न रिगे । तरि माजि दिसे वाउगें । मृगांबु जैसें ॥ ज्ञाने.१५.२३८ ॥ तैसा आद्यंत कीर नाहीं । आणि साचही नोहे कंहीं । परी लटिकेपणाची नवाई । पडिभासे गा ॥ ज्ञाने.१५.२३९ ॥ नाना रंगीं गजबजे । जैसें इंद्रधनुष्य देखिजे । तैसा नेणतया आपजे । आहे ऐसा ॥ ज्ञाने.१५.२४० ॥ ऐसेनि स्थितीचिये वेळे । भुलवी अज्ञानाचे डोळे । लाघवी हरी मेखळे । लोक जैसा ॥ ज्ञाने.१५.२४१ ॥ आणि नसतीचि श्यामिका । व्योमीं दिसे तैसी दिसो कां । तरी दिसणेंही क्षणा एका । होय जाय ॥ ज्ञाने.१५.२४२ ॥ स्वप्नींही मानिलें लटिकें । तरी निर्वाहो कां एकसारिखें । तेवीं आभास हा क्षणिकें । रिताचि गा ॥ ज्ञाने.१५.२४३ ॥ देखतां आहे आवडे । घेऊं जाइजे तरी नातुडे । जैसा टिकु कीजे माकडें । जळामाजी ॥ ज्ञाने.१५.२४४ ॥ तरंगभंग संडी पडे । विजूही न पुरे होडे । आभासासि तेणें पाडें । होणें जाणें गा ॥ ज्ञाने.१५.२४५ ॥ जैसा ग्रीष्मशेषींचा वारा । नेणिजे समोर की पाठिमोरा । तैसी स्थिती नाहीं तरुवरा । भवरूपा यया ॥ ज्ञाने.१५.२४६ ॥ एवं आदि ना अंत स्थिती । ना रूप ययासी आथी । आतां कायसी कुंथाकुंथी । उन्मूळनीं गा ॥ ज्ञाने.१५.२४७ ॥ आपुलिया अज्ञानासाठीं । नव्हता थांवला किरीटी । [असङ्गशस्त्रेण] तरि आतां आत्म-ज्ञानाच्या लोटीं । खांडेनि गा ॥ ज्ञाने.१५.२४८ ॥ वांचूनि ज्ञानेंवीण एकें । उपाय करिसी जितुके । तिहीं गुंफसि अधिकें । रुखीं इये ॥ ज्ञाने.१५.२४९ ॥ मग किती खांदोखांदीं । यया हिंडावें ऊर्ध्वीं अधीं । म्हणौनि मूळचि अज्ञान छेदीं । सम्यक्ज्ञानें ॥ ज्ञाने.१५.२५० ॥ येऱ्हवीं दोरीचिया उरगा । डांगा मेळवितां पैं गा । तो शीणचि वाउगा । केला होय ॥ ज्ञाने.१५.२५१ ॥ तरावया मृगजळाची गंगा । डोणीलागीं धांवतां दांगा- । माजि वोहळें बुडिजे पैैं गा । साच जेवीं ॥ ज्ञाने.१५.२५२ ॥ तेविं नाथिलिया संसारा । उपाईं जाचतया वीरा । आपणपें लोपे वारा । विकोपीं जाय ॥ ज्ञाने.१५.२५३ ॥ म्हणोनि स्वप्नींचेया घाया । औषध चेवोचि धनंजया । तेविं अज्ञानमूळा यया । ज्ञानचि खड्ग ॥ ज्ञाने.१५.२५४ ॥ [दृढेन] परि तेंचि लीला परजवे । तैसें वैराग्याचें नवें । अभंगबळ होआवें । बुद्धीसि गा ॥ ज्ञाने.१५.२५५ ॥ उठिलेनि वैराग्यें जेणें । हा त्रिवर्ग ऐसेनि सांडणें । जैसें वमूनियां सुणें । आतांचि गेलें ॥ ज्ञाने.१५.२५६ ॥ हा ठायवरी पांडवा । पदार्थजाती आघवा । विटवी तो होआवा । वैराग्यलाठु ॥ ज्ञाने.१५.२५७ ॥ [छित्त्वा] मग देहाहंतेचें दळें । सांडूनि एकेचि वेळे । प्रत्यक्बुद्धी करतळें । हातवसावें ॥ ज्ञाने.१५.२५८ ॥ निसिलें विवेकसाहणे । जे ब्रह्माहमस्मिबोधें सणाणें । मग पुरतेनि बोधें उटणें । एकलेचि ॥ ज्ञाने.१५.२५९ ॥ परि निश्चयाचें मुष्टिबळ । पाहावें एकदोन वेळ । मग तुळावें अति चोखाळ । मननेवरी ॥ ज्ञाने.१५.२६० ॥ पाठीं हतियेरां आपणयां । निदिध्यासें एक जालिया । पुढें दुजें नुरेल घाया- । पुरतें गा ॥ ज्ञाने.१५.२६१ ॥ तें आत्मज्ञानाचें खांडें । अद्वैत प्रभेचे निवाडें । नेदील उरों कवणेकडे । भववृक्षासी ॥ ज्ञाने.१५.२६२ ॥ शरदागमींचा वारा । जैसा केर फेडी अंबरा । कां उदयला रवी आंधारा । घोंट भरी ॥ ज्ञाने.१५.२६३ ॥ ना ना उपवड होत खेवो । नुरे स्वप्नसंभ्रमाचा ठावो । स्वप्रतीतिधारेचा वाहो । करील तैसें ॥ ज्ञाने.१५.२६४ ॥ तेव्हां ऊर्ध्व कां अधोमूळ । कां अधींचें हन शाखाडाळ । तें कांहींचि न दिसे मृगजळ । चांदिणां जेवीं ॥ ज्ञाने.१५.२६५ ॥ ऐेसेनि गा वीरनाथा । आत्मज्ञानाचिया खड्गलता । छेदूनियां भवाश्वत्था । ऊर्ध्वमूळातें ॥ ज्ञाने.१५.२६६ ॥</p>
<p>ततः पदं तत्परिमार्गितव्यं यस्मिन्गता न निवर्तन्ति भूयः । तमेव चाद्यं पुरुषं प्रपद्ये यतः प्रवृत्तिः प्रसृता पुराणी ॥ भ.गी.१५.४ ॥</p>
<p>[ततः पदं तत्] मग इदंतेसि वाळलें । जें मीपणेंवीण डाहारलें । तें रूप पाहिजे आपलें । आपणचि ॥ ज्ञाने.१५.२६७ ॥ [परिमार्गितव्यं] परि दर्पणाचेनि आधारें । एकचि करून दुसरें । मुख पाहाती गव्हारें । तैसें नको हें ॥ ज्ञाने.१५.२६८ ॥ हें पाहाणें ऐसें असे वीरा । जैसा न मोडलिया विहिरा । मग आपलिया उगमीं झरा । भरोनि ठाके ॥ ज्ञाने.१५.२६९ ॥ ना तरी आटलिया अंभ । निजबिंबीं प्रतिबिंब । नेहटे कां नभीं नभ । घटाभावीं ॥ ज्ञाने.१५.२७० ॥ ना ना इंधनांश सरलेया । वह्नि परते जेविं आपणपयां । तैसें आपेंआप धनंजया । न्याहाळणें जें ॥ ज्ञाने.१५.२७१ ॥ जिव्हे आपुली चवी चाखणें । चक्षु निज बुबुळ देखणें । आहे तया ऐेसें निरीक्षणें । आपुलें पैं ॥ ज्ञाने.१५.२७२ ॥ कां प्रभेसि प्रभा मिळे । गगन गगनावरी लोळे । ना ना पाणी भरलें खोळे । पाणियाचिये ॥ ज्ञाने.१५.२७३ ॥ आपणेंचि आपणयातें । पाहिजे जें अद्वैतें । तें ऐसें होय निरुतें । बोलिजतु असे ॥ ज्ञाने.१५.२७४ ॥ [तमेव चाद्यं पुरुषं] जें पाहिजतेनवीण पाहिजे । कांहीं नेणणाचि जाणिजे । आद्यपुरुष म्हणिजे । जया ठायातें ॥ ज्ञाने.१५.२७५ ॥ तेथही उपाधीचा वोथंबा । घेऊनि श्रुति उभविती जिभा । मग नामरूपांचा बडंबा । करिती वायां ॥ ज्ञाने.१५.२७६ ॥ [प्रपद्ये] पैं भवस्वर्गा उबगले । मुमुक्षु योगज्ञाना वळघले । पुढती न यों इया निगाले । पैजा जेथ ॥ ज्ञाने.१५.२७७ ॥ संसाराचिया पायां पुढां । पळती वीतराग होडा । ओलांडोनि ब्रह्मपदाचा कर्मकडा । घालिती मागां ॥ ज्ञाने.१५.२७८ ॥ अहंतादिभावां आपुलियां । झाडा देऊनि आघवेयां । पत्र घेती ज्ञानिये जया । मूळघरासी ॥ ज्ञाने.१५.२७९ ॥ [यतः प्रवृत्तिः प्रसृता पुराणी] पैं जेथुनी हे येवढी । विश्वपरंपरेची विरूढी । वाढती आशा जैसी कोरडी । निदैवाची ॥ ज्ञाने.१५.२८० ॥ जिये कां वस्तूचें नेणणें । आणिलें थोर जगा जाणणें । नाहीं तें नांदविलें जेणें । मी तूं जगीं ॥ ज्ञाने.१५.२८१ ॥ पार्था तें वस्तु पहिलें । आपणपें आपुलें । पाहिजे जैसें हिंवलें । हिंव हिंवें ॥ ज्ञाने.१५.२८२ ॥ [यस्मिन् गता न निवर्तन्ति भूयः] आणीकही एक तया । वोळखण असे धनंजया । तरी कां जया भेटलिया । येणेंचि नाहीं ॥ ज्ञाने.१५.२८३ ॥ परी तया भेटती ऐसे । जे ज्ञानें सर्वत्र सरिसे । महाप्रळयां बूचें जैसें । भरलेपण ॥ ज्ञाने.१५.२८४ ॥</p>
<p>निर्मानमोहा जितसङ्गदोषा अध्यात्मनित्या विनिवृत्तकामाः । द्वन्द्वैर्विमुक्ताः सुखदुःखसञ्ज्ञैर्गच्छन्त्यमूढाः पदमव्ययं तत् ॥ भ.गी.१५.५ ॥</p>
<p>[निर्मानमोहाः] जया पुरुषांचें कां मन । सांडोनि गेलें मोह मान । वर्षांतीं जैसे घन । आकाशातें ॥ ज्ञाने.१५.२८५ ॥ [जितसङ्गदोषा] निकवड्या निष्ठुरा । उबगिजे जेविं सोयरा । तैसे नागवती विकारां । वेंटाळूं जे ॥ ज्ञाने.१५.२८६ ॥ [अध्यात्मनित्याः] फळली केळी उन्मूळे । तैसी आत्मलाभें प्रबळे । जयाची क्रिया ढाळेंढाळें । गळती आहे ॥ ज्ञाने.१५.२८७ ॥ [विनिवृत्तकामाः] आगी लागलिया रुखीं । देखोनि सैरा पळती पक्षी । तैसें सांडिलें अशेखीं । विकल्पीं जे ॥ ज्ञाने.१५.२८८ ॥ आइकें सकळ दोषतृणीं । अंकुरिजती जिये मेदिनी । तिये भेदबुद्धीची कहाणी । नाहीं जयातें ॥ ज्ञाने.१५.२८९ ॥ सूर्योदयासरिसी । रात्री पळोनि जाय अपैसी । गेली देहअहंता तैसी । अविद्येसवें ॥ ज्ञाने.१५.२९० ॥ [द्वन्द्वैर्विमुक्ताः सुखदुःखसञ्ज्ञैः] पैं आयुष्यहीना जीवातें । शरीर सांडी जेविं अवचितें । तेविं निदसुरें द्वैतें । सांडिले जे ॥ ज्ञाने.१५.२९१ ॥ लोहाचें सांकडें परिसा । न जोडे अंधार रवी जैसा । द्वैतबुद्धीचा तैसा । दुकाळ सदा जया ॥ ज्ञाने.१५.२९२ ॥ अगा सुखदुःखाकारें । द्वंद्वें देहीं जियें गोचरें । तियें जयां कां समोरें । होतीचि ना ॥ ज्ञाने.१५.२९३ ॥ स्वप्नींचें राज्य कां मरण । नोहे हर्षशोकांसि कारण । उपवढलिया जाण । जियापरी ॥ ज्ञाने.१५.२९४ ॥ तैसे सुखदुःखरूपीं । द्वंद्वीं जे पुण्यपापीं । न घेपीजती सर्पीं । गरुड जैसे ॥ ज्ञाने.१५.२९५ ॥ [गच्छन्ति] आणि अनात्मवर्गनीर । सांडूनि आत्मरसाचें क्षीर । चरताति जे सविचार । राजहंस ॥ ज्ञाने.१५.२९६ ॥ जैसा वर्षोनि भूतळीं । आपला रस अंशुमाळी । मागौता आणि रश्मिजाळीं । बिंबासीचि ॥ ज्ञाने.१५.२९७ ॥ तैसेें आत्मभ्रांतीसाठीं । वस्तु विखरली बारावाटीं । ते एकवटिती ज्ञानदृष्टीं । अखंड जे ॥ ज्ञाने.१५.२९८ ॥ किंबहुना आत्मयाचा । निर्धारीं विवेक जयाचा । बुडाला वोघ गंगेचा । सिंधुमाजि जैसा ॥ ज्ञाने.१५.२९९ ॥ [अमूढाः] पैं आघवेंचि आपुलेपणें । नुरेचि जयां अभिलषणें । जैसें जेथुनि पऱ्हां जाणें । आकाशा नाहीं ॥ ज्ञाने.१५.३०० ॥ जैसा अग्नीचा डोंगर । नेघे कोणी बीज अंकुर । तैसा मनीं जयांच्या विकार । उदयजेना ॥ ज्ञाने.१५.३०१ ॥ जैसा काढिलिया मंदराचळ । राहे क्षीराब्धी निश्चळ । तैसा नुठी जयां सळ । कामोर्मीचा ॥ ज्ञाने.१५.३०२ ॥ चंद्रमा कळीं धाला । न दिसे कोणें आंगीं वोसावला । तेविं अपेक्षेचा अवखळा । न पडे जयां ॥ ज्ञाने.१५.३०३ ॥ हें किती बोलूं असांगडें । जेविं परमाणु नुरे वायुपुढें । तैसें विषयाचें नावडे । नांवचि जयां ॥ ज्ञाने.१५.३०४ ॥ एवं जे जे कोणी ऐसे । केले ज्ञानाख्यहुताशें । [तत्] ते तेथ मिळती जैसें । हेमीं हेम ॥ ज्ञाने.१५.३०५ ॥ तेथ म्हणिजे कवणे ठायीं । ऐसेंही पुससी कांहीं । [पदमव्ययं] तरी तें पद गा नाहीं । वेंचु जया ॥ ज्ञाने.१५.३०६ ॥ दृश्यपणें देखिजे । कां ज्ञेयत्वें जाणिजे । अमुकें ऐसें म्हणिजे । तें जें नव्हे ॥ ज्ञाने.१५.३०७ ॥</p>
<p>न तद्भासयते सूर्यो न शशाङ्को न पावकः । यद्गत्वा न निवर्तन्ते तद्धाम परमं मम ॥ भ.गी.१५.६ ॥</p>
<p>[न तदिति] पैं दीपाचिया बंबाळीं । कां चंद्र हन जें उजळी । हें काय बोलों अंशुमाळी । प्रकाशी जें ॥ ज्ञाने.१५.३०८ ॥ तें अघवेंचि दिसणें । जयाचें कां न देखणें । विश्व भासतसे जेणें । लपालेनी ॥ ज्ञाने.१५.३०९ ॥ जैसें शिंपीपण हारपे । तंव तंव खरें होय रुपें । कां दोरी लोपतां सापें । फार होइजे ॥ ज्ञाने.१५.३१० ॥ तैसीं चंद्रसूर्यादि थोरें । इयें तेजें जियें फारें । तियें जयाचेनि आधारें । प्रकाशती ॥ ज्ञाने.१५.३११ ॥ [तद्धाम परमं मम] ते वस्तु की तेजोराशी । सर्वभूतात्मक सरिसी । चंद्रसूर्यांच्या मानसीं । प्रकाशे जे ॥ ज्ञाने.१५.३१२ ॥ म्हणौनि चंद्रसूर्य कडवसां । पडती वस्तूच्या प्रकाशा । यालागीं तेज जें तेजसा । तें वस्तूचें अंग ॥ ज्ञाने.१५.३१३ ॥ आणि जयाच्या प्रकाशीं । जग हारपे चंद्रार्केंसीं । सचंद्रनक्षत्रें जैसीं । दिनोदयीं ॥ ज्ञाने.१५.३१४ ॥ ना तरी प्रबोधलिये वेळे । ते स्वप्नींची दिंडी मावळे । कां नुरेचि सांजवेळे । मृगतृष्णिका ॥ ज्ञाने.१५.३१५ ॥ तैसा जिये वस्तूच्या ठायीं । कोण्हीच कां आभास नाहीं । तें माझें निजधाम पाहीं । पाटाचें गा ॥ ज्ञाने.१५.३१६ ॥ [यद्गत्वा न निवर्तन्ते] पुढती जे तेथ गेले । ते न घेती माघौतीं पाउलें । महोदधीं कां मिनले । स्रोत जैसे ॥ ज्ञाने.१५.३१७ ॥ कां लवणाची कुंजरी । सुदलिया लवणसागरीं । होयचि ना माघारी । परती जैसी ॥ ज्ञाने.१५.३१८ ॥ ना ना गेलिया अंतराळा । न येतीचि वह्निज्वाळा । नाहीं तप्तलोहौनि जळा । निघणें जेवीं ॥ ज्ञाने.१५.३१९ ॥ तेविं मजसीं एकवट । जे जाले ज्ञानें चोखट । तयां पुनरावृत्तीची वाट । मोडली गा ॥ ज्ञाने.१५.३२० ॥ [अयमर्जुनाभिप्रायः] तेथ प्रज्ञापृथ्वीचा रावो । पार्थ म्हणे जी जी पसावो । परी विनंती एकी देवो । चित्त देतु ॥ ज्ञाने.१५.३२१ ॥ तरी देवेंसीं स्वयें एक होती । मग माघौती जे न येती । ते देवेंसीं भिन्न आथी । की अभिन्न जी ॥ ज्ञाने.१५.३२२ ॥ जरि भिन्नचि अनादिसिद्ध । तरी न येती हें असंबद्ध । जे फुलां गेले षट्पद । ते फुलेंचि होती कां ॥ ज्ञाने.१५.३२३ ॥ पैं लक्षाहूनि अनारिसे । बाण लक्षीं शिवोनि जैसे । मागुते पडती तैसे । येतीचि ते ॥ ज्ञाने.१५.३२४ ॥ ना तरी तूंचि ते स्वभावें । तरि कोण कोणेंसीं मिळावें । आपणयासीं आपण रुपावें । शस्त्रें केवीं ॥ ज्ञाने.१५.३२५ ॥ म्हणौनि तुजशीं अभिन्ना जीवां । तुझा संयोगवियोग देवा । न ये बोलों अवयवां । शरीरेंसीं ॥ ज्ञाने.१५.३२६ ॥ आणि जे सदा वेगळे तुजसीं । तयां मिळणी नाहीं कोणे दिवशीं । मा येती न येती कायसी । वायबुद्धि ॥ ज्ञाने.१५.३२७ ॥ तरि कोण गा ते तूतेें । पावोनि न येती माघौते । हें विश्वतोमुखा मातें । बुझावीं जी ॥ ज्ञाने.१५.३२८ ॥ इये अपेक्षीं अर्जुनाच्या । तो शिरोमणी सर्वज्ञांचा । तोषला बोध शिष्याचा । देखोनियां ॥ ज्ञाने.१५.३२९ ॥ मग म्हणे गा महामती । मातें पावोन न येती पुढती । ते भिन्नाभिन्न रिती । आहाती दोनी ॥ ज्ञाने.१५.३३० ॥ जैं विवेकें खोलें पाहिजे । तरी मी तेचि ते सहजें । ना आहाचवाहाच तरी दुजे । ऐसेही गमती ॥ ज्ञाने.१५.३३१ ॥ जैसें पाणियावरी वेगळ । तळपतां दिसती कल्लोळ । येऱ्हवीं तरी निखिळ । पाणीचि तें ॥ ज्ञाने.१५.३३२ ॥ कां सुवर्णाहूनि आनें । लेणीं गमती भिन्नेें । मग पाहिजे तंव सोनें । आघवेंचि तें ॥ ज्ञाने.१५.३३३ ॥ तैसें ज्ञानाचिये दिठी । मजसीं अभिन्नचि ते किरीटी । येर भिन्नपण तें उठी । अज्ञानास्तव ॥ ज्ञाने.१५.३३४ ॥ आणि साचोकारेनि वस्तुविचारें । कैंचें मज एकासि दुसरें । जें भिन्नाभिन्नव्यवहारें । उमसिजेल ॥ ज्ञाने.१५.३३५ ॥ आघवेंचि आकाश सूनि पोटीं । बिंबचि जैं आते खोटी । तैं प्रतिबिंब कें उठी । कें रश्मि शिरे ॥ ज्ञाने.१५.३३६ ॥ कां कल्पांतींचिया पाणिया । काय वोत भरिती धनंजया । म्हणौनि कैंचे अंश अविक्रिया । एका मज ॥ ज्ञाने.१५.३३७ ॥ [चूर्णिका] परि वोघाचेनि मेळें । पाणी उजू परि वांकुडें जालें । रवी दुजेपण आलें । तोयबगें ॥ ज्ञाने.१५.३३८ ॥ व्योम चौफळें की वाटोळें । हें ऐसें कायसया मिळे । परि घटमठीं वेटाळें । तैसेंही आथी ॥ ज्ञाने.१५.३३९ ॥ हां गा निद्रेचेनि आधारें । काय एकलेनि जग न भरे । स्वप्नींचेनि जैं अवतरे । राजपणें ॥ ज्ञाने.१५.३४० ॥ कां मिनलेनि किडाळें । वानिभेदासि ये सोळें । तैसा स्वमायें वेंटाळें । शुद्ध जैं मी ॥ ज्ञाने.१५.३४१ ॥ तैं अज्ञान एक रूढे । तेणें कोहंविकल्पाचें मांडे । मग विवरूनि कीजे फुडें । देहोहं ऐसें ॥ ज्ञाने.१५.३४२ ॥</p>
<p>ममैवांशो जीवलोके जीवभूतः सनातनः । मनःषष्ठानीन्द्रियाणि प्रकृतिस्थानि कर्षति ॥ भ.गी.१५.७ ॥</p>
<p>[ममैवांशः] ऐसें शरीराचियेवढें । जैं आत्मज्ञान वेगळें पडे । तैं माझा अंश आवडे । थोडेपणें ॥ ज्ञाने.१५.३४३ ॥ समुद्र कां वायुवशें । तरंगाकार उल्लसे । तो समुद्रांश ऐसा दिसे । सानिवा जेवीं ॥ ज्ञाने.१५.३४४ ॥ [जीवलोके] तेवीं जडातें जीवविता । देह अहंता उपजविता । मी जीव गमे पंडुसुता । जीवलोकी ॥ ज्ञाने.१५.३४५ ॥ पैं जीवाचिया बोधा । गोचर जो हा धांदा । तो जीवलोकशब्दा । अभिप्राय ॥ ज्ञाने.१५.३४६ ॥ अगा उपजणें निमणें । हें साचचि जें कां मानणें । तो जीवलोक मी म्हणे । संसार हन ॥ ज्ञाने.१५.३४७ ॥ एवंविध जीवलोकी । [जीवभूतः सनातनः] तूं मातें ऐसा अवलोकी । जैसा चंद्र कां उदकी । उदकातीत ॥ ज्ञाने.१५.३४८ ॥ पैं काश्मीराचा रवा । कुंकुमावरी पांडवा । आणिकां गमे लोहिवा । तो तरी नव्हे ॥ ज्ञाने.१५.३४९ ॥ तैसें अनादिपण न मोडे । माझें अक्रियत्व न खंडे । परि कर्ता भोक्ता ऐसें आवडे । ते जाण गा भ्रांती ॥ ज्ञाने.१५.३५० ॥ किंबहुना आत्मा चोखट । होऊनि प्रकृतीसीं एकवट । बांधे प्रकृतिधर्माचा पाट । आपणपयां ॥ ज्ञाने.१५.३५१ ॥ [मनःषष्ठानीन्द्रियाणि] पैं मनेंसीं साही इंद्रियें । श्रोत्रादि [प्रकृतिस्थानि] प्रकृतिकार्यें । [कर्षति] तियें माझीं म्हणौनि होये । व्यापारारूढ ॥ ज्ञाने.१५.३५२ ॥ जैसें स्वप्नीं परिव्राजें । आपणपयां आपण कुटुंब होइजे । मग तयाचेनि धांविजे । मोहें सैरा ॥ ज्ञाने.१५.३५३ ॥ तैसा आपलिया विस्मृती । आत्मा आपणचि प्रकृती- । सारिखा गमोनि पुढती । तियेसीचि भजे ॥ ज्ञाने.१५.३५४ ॥ मनाच्या रथीं वळघे । श्रवणाच्या द्वारें निघे । मग शब्दाचिया रिघे । रानामाजी ॥ ज्ञाने.१५.३५५ ॥ तोचि प्रकृतीचा वागोरा । करी त्वचेचिया मोहरा । आणि स्पर्शाचिया घोरा । वना जाय ॥ ज्ञाने.१५.३५६ ॥ कोणे एके अवसरीं । रिघोनि नेत्राच्या द्वारीं । मग रूपाच्या डोंगरीं । सैरा हिंडे ॥ ज्ञाने.१५.३५७ ॥ कां रसनेचिया वाटा । निघोनि गा सुभटा । रसाचा दरकुटा । भरोंचि लागे ॥ ज्ञाने.१५.३५८ ॥ ना तरी येणेंचि घ्राणें । मदंश करी निघणें । मग गंधाचीं दारुणें । आडवें लंघी ॥ ज्ञाने.१५.३५९ ॥ ऐसेनि देहेंद्रियनायकें । धरूनि मन जवळिकें । भोगिजती शब्दादिकें । विषयभरणें ॥ ज्ञाने.१५.३६० ॥</p>
<p>शरीरं यदवाप्नोति यच्चाप्युत्क्रामतीश्वरः । गृहीत्वैतानि संयाति वायुर्गन्धानिवाशयात् ॥ भ.गी.१५.८ ॥</p>
<p>[ईश्वरः] परि कर्ता भोक्ता ऐसें । हें जीवाचें तैंचि दिसे । [शरीरं यदवाप्नोति] जैं शरीरीं कां पैसे । येकादिये ॥ ज्ञाने.१५.३६१ ॥ जैसा आथिला आणि विलासिया । तैंचि वोळखों ये धनंजया । जैं राजसेव्या ठाया । वस्तीसि ये ॥ ज्ञाने.१५.३६२ ॥ तैसा अहंकर्तृत्वाचा वाढ । कां विषयेंद्रियांचा धुमाड । हा जाणित तैं निवाड । जैं देह पावे ॥ ज्ञाने.१५.३६३ ॥ [यच्चाप्युत्क्रामतीश्वरः] अथवा शरीरातें सांडी । [गृहीत्वैतानि संयाति] तऱ्ही इंद्रियांची तांडी । हे आपणपयांसवें जोडी । घेऊनि जाय ॥ ज्ञाने.१५.३६४ ॥ [वायुर्गन्धानिवाशयात्] जैसा अपमानिला अतिथी । ने सुकृताची संपत्ती । कां साइखडेयाची गती । सूत्रतंतू ॥ ज्ञाने.१५.३६५ ॥ ना ना मावळतेनि तपनें । नेइजती लोकांचीं दर्शनें । हें असो द्रुती पवनें । नेइजे जैसी ॥ ज्ञाने.१५.३६६ ॥ तेविं मनःषष्ठां ययां । इंद्रियांतें धनंजया । देहराज ने देहा- । पासूनि गेला ॥ ज्ञाने.१५.३६७ ॥</p>
<p>श्रोत्रं चक्षुः स्पर्शनं च रसनं घ्राणमेव च । अधिष्ठाय मनश्चायं विषयानुपसेवते ॥ भ.गी.१५.९ ॥</p>
<p>[श्रोत्रं चक्षुरिति] मग येथें अथवा स्वर्गीं । जेथ जेथ जैसे देह आपंगी । तेथ तैसेंचि पुढती पांगी । मनादिक ॥ ज्ञाने.१५.३६८ ॥ जैसा मालवलिया दिवा । प्रभेंसीं जाय पांडवा । मग उजळिजे तेथ तेधवां । तैसाचि फांके ॥ ज्ञाने.१५.३६९ ॥ [विषयानुपसेवते] तरी ऐसैसिया राहाटी । अविवेकियांचे दिठी । येतुलें हें किरीटी । गमेचि गा ॥ ज्ञाने.१५.३७० ॥ जे आत्मा देहासि आला । आणि विषय येणेंचि भोगिला । अथवा देहोनि गेला । हें साचचि मानिती ॥ ज्ञाने.१५.३७१ ॥ येऱ्हवीं येणें आणि जाणें । कां करणें हन भोगणें । हें प्रकृतीचें तेणें । मानियेलें ॥ ज्ञाने.१५.३७२ ॥</p>
<p>उत्क्रामन्तं स्थितं वापि भुञ्जानं वा गुणान्वितम् । विमूढा नानुपश्यन्ति पश्यन्ति ज्ञानचक्षुषः ॥ भ.गी.१५.१० ॥ यतन्तो योगिनश्चैनं पश्यन्त्यात्मन्यवस्थितम् । यतन्तोऽप्यकृतात्मानो नैनं पश्यन्त्यचेतसः ॥ भ.गी.१५.११ ॥</p>
<p>[स्थितं वापि] परि देहाचें मोटकें उभें । आणि चेतना तेथ उपलभे । तिये चळवळेचेनि लोभें । आला म्हणती ॥ ज्ञाने.१५.३७३ ॥ [भुञ्जानं वा गुणान्वितं] तैसेंचि तया संगती । इंद्रियें आपलालां अर्थीं वर्तती । तया नांव सुभद्रापती । भोगणें जया ॥ ज्ञाने.१५.३७४ ॥ [उत्क्रामन्तं] पाठीं भोगक्षीण आपैसें । देह गेलिया तें न दिसे । तेथें गेला गेला ऐसें । बोभाती ॥ ज्ञाने.१५.३७५ ॥ [विमूढा नानुपश्यन्ति] पैं रुख डोलत देखावा । तरी वारा वाजत मानावा । रुख न दिसे तेथ पांडवा । नाहीं तो गा ॥ ज्ञाने.१५.३७६ ॥ कां आरसा समोर ठेविजे । आणि आपणपें तेथ देखिजे । तरी तेधवांचि जालें मानिजे । काय आधीं नाहीं ॥ ज्ञाने.१५.३७७ ॥ कां परता केलिया आरसा । लोप जाला तया आभासा । तरी आपणपें नाहीं ऐसा । निश्चय करावा ॥ ज्ञाने.१५.३७८ ॥ शब्द तरी आकाशाचा । परी कपाळीं पिटे मेघांचा । कां चंद्रीं वेग अभ्राचा । आरोपिजे ॥ ज्ञाने.१५.३७९ ॥ तैसें होइजे जाइजे देहें । तें आत्मसत्ते अविक्रिये । निष्टंकिती गा मोहें । आंधळे ते ॥ ज्ञाने.१५.३८० ॥ [पश्यन्ति ज्ञानचक्षुषः] येथ आत्मा आत्मयाच्या ठायीं । देखिजे देहींचा धर्म देहीं । ऐसे देखणे ते पाहीं । आन आहाती ॥ ज्ञाने.१५.३८१ ॥ [यतन्तो योगिन इत्यर्धं] ज्ञानें कां जयाचे डोळे । देखोनि न राहाती देहींचे खोळे । सूर्यरश्मी अणियाळे । ग्रीष्मीं जैसे ॥ ज्ञाने.१५.३८२ ॥ तैसी विवेकाचेनि पैसें । जयांची स्फूर्ती स्वरूपीं बैसे । ते ज्ञानिये देखती ऐेसें । आत्मयातें ॥ ज्ञाने.१५.३८३ ॥ जैसें तारागणीं भरलें । गगन समुद्रीं बिंबलें । परि तें तुटोनि नाहीं पडिलें । ऐसें निवडे ॥ ज्ञाने.१५.३८४ ॥ गगन गगनींचि आहे । हें आभासे तें वाये । तैसा आत्मा देखती देहें । गवसिलाही ॥ ज्ञाने.१५.३८५ ॥ खळाळाची लगबगी । फेडूनि खळाळाच्या भागीं । देखिजे चंद्रिका कां उगी । चंद्रीं जेवीं ॥ ज्ञाने.१५.३८६ ॥ कां नाडरचि भरे शोषे । सूर्य तो जैसा तैसाचि असे । देह होतां जातां तैसें । देखती मातें ॥ ज्ञाने.१५.३८७ ॥ घट मठ घडले । तेचि पाठीं मोडले । परि आकाश तें संचलें । असतचि असे ॥ ज्ञाने.१५.३८८ ॥ तैसें अखंडे आत्मसत्ते । अज्ञानदृष्टि कल्पितें । हें देहचि होतें जातें । जाणती फुडें ॥ ज्ञाने.१५.३८९ ॥ चैतन्य चढे ना वोहटे । चेष्टवी ना चेष्टे । ऐसें आत्मज्ञानें चोखटें । जाणती ते ॥ ज्ञाने.१५.३९० ॥ [यतन्तोऽप्यकृतात्मानः इति] आणि ज्ञानही आपैतें होईल । प्रज्ञा परमाणुही उगाणा देईल । सकळ शास्त्रांचें येईल । सर्वस्व हाता ॥ ज्ञाने.१५.३९१ ॥ परी ते व्युत्पत्ती ऐसी । जरी विरक्ती न रिगे मानसीं । तरी सर्वात्मका मजसीं । नव्हेचि भेटी ॥ ज्ञाने.१५.३९२ ॥ पैं तोंड भरो कां विचारा । आणि अंतःकरणीं विषयांसी थारा । तरी नातुडें धनुर्धरा । त्रिशुद्धी मी ॥ ज्ञाने.१५.३९३ ॥ हां गा वोसणतयाच्या ग्रंथीं । काइ तुटती संसारगुंती । की परिवेसलिया पोथी । वाचिली होय ॥ ज्ञाने.१५.३९४ ॥ । ना ना बांधोनियां डोळे । घ्राणीं लाविजती मुक्ताफळें । तरी तयांचें काय कळे । मोल मान ॥ ज्ञाने.१५.३९५ ॥ तैसा चित्तीं अहंते ठावो । आणि जिभे सकळ शास्त्रांचा सरावो । ऐसेनि कोडी एक जन्म जावो । परि न पविजे मातें ॥ ज्ञाने.१५.३९६ ॥ [चूर्णिका] जो एक मी कां समस्तीं । व्यापक असें भूतजातीं । ऐक तिये व्याप्ती । रूप करूं ॥ ज्ञाने.१५.३९७ ॥</p>
<p>यदादित्यगतं तेजो जगद्भासयतेऽखिलम् । यच्चन्द्रमसि यच्चाग्नौ तत्तेजो विद्धि मामकम् ॥ भ.गी.१५.१२ ॥</p>
<p>[यदादित्यगतं तेजः] तरी सूर्यासकट आघवी । [जगद्भासयतेऽखिलं] हे विश्वरचना जे दावी । [तत्तेजो विद्धि मामकं] ते दीप्ति माझी जाणावी । आद्यंतीं आहे ॥ ज्ञाने.१५.३९८ ॥ [यच्चन्द्रमसि] जल शोषुनि गेलिया सविता । ओलांश पुरवीतसे जे माघौता । ते चंद्रीं पंडुसुता । ज्योत्स्ना माझी ॥ ज्ञाने.१५.३९९ ॥ [यच्चाग्नौ] आणि दहन पचनसिद्धी । करीतसे जे निरवधी । ते हुताशीं तेजोवृद्धी । माझीचि गा ॥ ज्ञाने.१५.४०० ॥</p>
<p>गामाविश्य च भूतानि धारयाम्यहमोजसा । पुष्णामि चौषधीः सर्वाः सोमो भूत्वा रसात्मकः ॥ भ.गी.१५.१३ ॥</p>
<p>[गामाविश्य च] मी रिगालों असें भूतळीं । म्हणौनि समुद्र महाजळीं । हे पांसूची ढेंपुळी । विरेचि ना ॥ ज्ञाने.१५.४०१ ॥ [भूतानि धारयाम्यहमोजसा] आणि भूतेंही चराचरें । हे धरीतसे जियें अपारें । तियें मीचि धरीं धरे । रिगोनियां ॥ ज्ञाने.१५.४०२ ॥ [सोमो भूत्वा रसात्मकः] गगनीं मी पंडुसुता । चंद्राचेनि मिसें अमृता । भरला जालों चालता । सरोवर ॥ ज्ञाने.१५.४०३ ॥ [पुष्णामि चौषधीः सर्वाः] तेथुनि फांकती रश्मि कर । ते पाट पेलूनि अपार । सर्वौषधींचे आगर । भरित असें मी ॥ ज्ञाने.१५.४०४ ॥ ऐसेनि सस्यादिकां सकळां । करीं धान्यजाती सुकाळा । दें अन्नद्वारा जिव्हाळा । भूतजातां ॥ ज्ञाने.१५.४०५ ॥ आणि निपजविलें अन्न । तरि तैसें कैंचें दीपन । जेणें जिरूनि समाधान । भोगिती जीव ॥ ज्ञाने.१५.४०६ ॥</p>
<p>अहं वैश्वानरो भूत्वा प्राणिनां देहमाश्रितः । प्राणापानसमायुक्तः पचाम्यन्नं चतुर्विधम् ॥ भ.गी.१५.१४ ॥</p>
<p>[अहमिति] म्हणौनि प्राणिजातांच्या घटीं । करूनि कंदावरी आगिठी । दीप्ति जठरींही किरीटी । मीचि जालों ॥ ज्ञाने.१५.४०७ ॥ [प्राणेति] प्राणापानांच्या जोडभातीं । फुंकफुंकोनियां अहोराती । आटीतसें नेणों किती । उदरामाजी ॥ ज्ञाने.१५.४०८ ॥ शुष्कें अथवा स्निग्धें । सुपक्वे कां विदग्धें । परि मीचि गा चतुर्विधें । अन्नें पचीं ॥ ज्ञाने.१५.४०९ ॥ [अयं भावः] एवं मीचि आघवें जन । जना निरवितें मीचि जीवन । जीवनीं मुख्य साधन । वह्निही मीचि ॥ ज्ञाने.१५.४१० ॥ आतां ऐसियाहीवरी काई । सांगों व्याप्तीची नवाई । [चूर्णिका] येथ दुजें नाहींचि घेईं । सर्वत्र मी गा ॥ ज्ञाने.१५.४११ ॥ तरि कैसेनि पां वेखें । सदा सुखियें येकें । येकें तियें बहुदुःखें । क्रांत भूतें ॥ ज्ञाने.१५.४१२ ॥ जैसीं सगळिये पाटणीं । एकेचि दीपें दिवेलावणी । जालिया कां न देखणी । उरलीं एकें ॥ ज्ञाने.१५.४१३ ॥ ऐसी हन उखिविखी । करित आहासी मानसिकी । तरी परिस तेही निकी । शंका फेडूं ॥ ज्ञाने.१५.४१४ ॥ पैं अवघा मीचि असें । येथ नाहीं कीर अनारिसें । परि प्राणियांचिया उल्लासें । बुद्धिऐसा ॥ ज्ञाने.१५.४१५ ॥ जैसें एकचि आकाशध्वनी । वाद्यविशेषीं आनानीं । वाजावें पडे भिन्नीं । नादांतरीं ॥ ज्ञाने.१५.४१६ ॥ कां लोकचेष्टीं वेगळाला । जो हा एकचि भानु उगवला । तो आनानीं परीं गेला । उपयोगासी ॥ ज्ञाने.१५.४१७ ॥ ना ना बीजधर्मानुरूप । झाडां उपजवी आप । तैसें परिणमलें स्वरूप । माझें जीवां ॥ ज्ञाने.१५.४१८ ॥ अगा नेणा आणि चतुरा । पुढां नीळयांचा दुसरा । नेणा सर्प जाला येरा । सुखालागीं ॥ ज्ञाने.१५.४१९ ॥ हें असो स्वातीचें उदक । शुक्ती मोतीं व्याळीं विख । तैसा सज्ञानांसी मी सुख । दुःख तों अज्ञानासी ॥ ज्ञाने.१५.४२० ॥</p>
<p>सर्वस्य चाहं हृदि सन्निविष्टो मत्तः स्मृतिर्ज्ञानमपोहनं च । वेदैश्च सर्वैरहमेव वेद्यो वेदान्तकृद्वेदविदेव चाहम् ॥ भ.गी.१५.१५ ॥</p>
<p>[सर्वस्य चाहं हृदि सन्निविष्टः] येऱ्हवीं सर्वांच्या हृदयदेशीं । मी अमुका आहें ऐसी । जे बुद्धि स्फुरे अहर्निशीं । ते वस्तु गा मी ॥ ज्ञाने.१५.४२१ ॥ [मत्तः स्मृतिः] परि संतांसवें वसतां । योगज्ञानीं पैसतां । गुरुचरण उपासितां । वैराग्येंसीं ॥ ज्ञाने.१५.४२२ ॥ येणेंचि सत्कर्में । अशेषही अज्ञान विरमे । जयांचें अहं विश्रामे । आत्मरूपीं ॥ ज्ञाने.१५.४२३ ॥ ते आपेंआप देखोनि देखीं । मियां आत्मेनि सदा सुखी । येथें मीवांचून अवलोकी । आन हेतु असे ॥ ज्ञाने.१५.४२४ ॥ [ज्ञानं] अगा सूर्योदय जालिया । सूर्यें सूर्यचि पहावा धनंजया । तेवीं मातें मियां जाणावया । मीचि हेतु ॥ ज्ञाने.१५.४२५ ॥ [अपोहनं च] ना शरीरपरातें सेवितां । संसारगौरवचि ऐकतां । देहीं जयांची अहंता । बुडोनि ठेली ॥ ज्ञाने.१५.४२६ ॥ ते स्वर्गसंसारालागीं । धांवतां कर्ममार्गीं । दुःखाच्या सेलभागीं । विभागी होती ॥ ज्ञाने.१५.४२७ ॥ परि हेंही होणें अर्जुना । मजचिस्तव तया अज्ञानां । जैसा जागताचि हेतु स्वप्ना । निद्रेतें होय ॥ ज्ञाने.१५.४२८ ॥ पैं अभ्रें दिवस हरपला । तोही दिवसेंचि जाणों आला । तेवीं मी नेणोनि विषय देखिला । मजचिस्तव भूतीं ॥ ज्ञाने.१५.४२९ ॥ एवं निद्रा कां जागणिया । प्रबोधचि हेतु धनंजया । तेवीं ज्ञाना अज्ञाना जीवांचिया । मीचि मूळ ॥ ज्ञाने.१५.४३० ॥ जैसें सर्पत्वा कां दोरा । दोरचि मूळ धनुर्धरा । तैसा ज्ञाना अज्ञानाचिया संसारा । मियांचि सिद्धि ॥ ज्ञाने.१५.४३१ ॥ [वेदैश्च सर्वैरहमेव वेद्यः] म्हणौनि जैसा असें तैसया । मातें नेणोनि धनंजया । वेद जाणों गेला तंव तया । जालिया शाखा ॥ ज्ञाने.१५.४३२ ॥ तरि तिंहीं शाखाभेदीं । मीचि जाणिजे त्रिशुद्धी । जैसा पूर्वापरां नदीं । समुद्रचि ठी ॥ ज्ञाने.१५.४३३ ॥ [वेदान्तकृत्] आणि महासिद्धांतापासीं । श्रुति हारपती शब्देंसीं । जैसिया सगंधा आकाशीं । वातलहरी ॥ ज्ञाने.१५.४३४ ॥ तैसें समस्तही श्रुतिजात । ठाके लाजिलें ऐसें निवांत । तें मीचि करीं यथावत । प्रकटोनिया ॥ ज्ञाने.१५.४३५ ॥ [वेदविदेव चाहम्] पाठीं श्रुतीसहित अशेष । जग हारपे जेथ निःशेष । तें निजज्ञानही चोख । जाणता मीचि ॥ ज्ञाने.१५.४३६ ॥ जैसें निदेलिया जागिजे । तेव्हां स्वप्नींचें कीर नाहीं दुजें । परि एकत्वही देखों पाविजे । आपलेंचि ॥ ज्ञाने.१५.४३७ ॥ तैसें आपलें अद्वयपण । मी जाणतसें दुजेनवीण । तयाही बोधाकारण । जाणता मीचि ॥ ज्ञाने.१५.४३८ ॥ मग आगी लागलिया कापुरा । काजळी ना वैश्वानरा । उरणें नाहीं वीरा । जयापरी ॥ ज्ञाने.१५.४३९ ॥ तेविं समूळ अविद्या खाये । तें ज्ञानही जैं बुडोनि जाये । तऱ्ही नाहीं कीर नोहे । आणि न साहे असणेंही ॥ ज्ञाने.१५.४४० ॥ पैं विश्व घेऊनि गेला मागेंसीं । तया चोरातें कवण कें गिंवसी । जे कोणी एकी दशा ऐसी । शुद्ध ते मी ॥ ज्ञाने.१५.४४१ ॥ ऐसी जडाजडव्याप्ती । रूप करितां कैवल्यपती । ठी केली निरुपहितीं । आपुल्या रूपीं ॥ ज्ञाने.१५.४४२ ॥ [चूर्णिका] तो आघवाचि बोध सहसा । अर्जुनीं उमटला कैसा । व्योमींचा चंद्रोदय जैसा । क्षीरार्णवीं ॥ ज्ञाने.१५.४४३ ॥ कां प्रतिभिंती चोखटे । समोरील चित्र उमटे । तैसा अर्जुनें आणि वैकुंठें । नांदतसे बोध ॥ ज्ञाने.१५.४४४ ॥ तरि बाप वस्तुस्वभाव । फावे तंव तंव गोडिये थाव । म्हणौनि अनुभवियांचा राव । अर्जुन म्हणे ॥ ज्ञाने.१५.४४५ ॥ जी व्यापकपण बोलतां । निरुपाधिक जे आतां । स्वरूप प्रसंगता । बोलिले देवो ॥ ज्ञाने.१५.४४६ ॥ तें एक वेळ अव्यंगवाणें । कीजो कां मज सांगणें । तेथ द्वारकेचा नाथ म्हणे । भलें केलें ॥ ज्ञाने.१५.४४७ ॥ पैं अर्जुना आम्हांही वाडेंकोडें । अखंड बोलों आवडे । परि काय कीजे न जोडे । पुसतें ऐसें ॥ ज्ञाने.१५.४४८ ॥ आजि मनोरथांसि फळ । जोडलासि तूं केवळ । जें तोंड भरूनि निखळ । आलासि पुसों ॥ ज्ञाने.१५.४४९ ॥ जें अद्वैतावरीही भोगिजे । तें अनुभवींचें तूं विरजें । पुसोनि मज माझें । देतोसि सुख ॥ ज्ञाने.१५.४५० ॥ जैसा आरसा आलिया जवळां । दिसे आपणपें आपला डोळा । तैसा संवादियां तूं निर्मळां । शिरोमणी ॥ ज्ञाने.१५.४५१ ॥ तुवां नेणोनि पुसावें । मग आम्हीं परिसऊं बैसावें । तो गा हा पाड नव्हे । सोयरेया ॥ ज्ञाने.१५.४५२ ॥ ऐसें म्हणौनि आलिंगिलें । कृपादृष्टीं अवलोकिलें । मग देव काय बोलिले । अर्जुनेंसीं ॥ ज्ञाने.१५.४५३ ॥ पैं दोहीं वोठीं एक बोलणें । दोहीं चरणीं एक चालणें । तैसें पुसणें सांगणें । तुझें माझें ॥ ज्ञाने.१५.४५४ ॥ एवं आम्हीं तुम्हीं येथें । देखावें एका अर्थातें । सांगतें पुसतें येथें । दोन्ही एक ॥ ज्ञाने.१५.४५५ ॥ ऐसा बोलत देव भुलला मोहें । अर्जुनातें आलिंगूनि ठाये । मग बिहाला म्हणे नोहे । आवडी हे ॥ ज्ञाने.१५.४५६ ॥ जाले इक्षुरसाचे ढाळ । तरि लवण देणें किडाळ । तैसें संवादसुखाचें रसाळ । नासेल थितें ॥ ज्ञाने.१५.४५७ ॥ आधींच आम्हां यया कांहीं । नरनारायणा सिनें नाहीं । परि आतां जिरो माझ्या ठायीं । वेग हा माझा ॥ ज्ञाने.१५.४५८ ॥ इया बुद्धी सहसा । श्रीकृष्ण म्हणे वीरेशा । पैं गा तो तुवां कैसा । प्रश्न केला ॥ ज्ञाने.१५.४५९ ॥ जो अर्जुन श्रीकृष्णीं विरत होता । तो परतोनियां मागुता । प्रश्नावळीची कथा । ऐकों आला ॥ ज्ञाने.१५.४६० ॥ तेथ सद्गदें बोलें । अर्जुनें जी जी म्हणितलें । निरुपाधिक आपुलें । रूप सांगा ॥ ज्ञाने.१५.४६१ ॥ यया बोला तो शार्ङ्गी । तेंचि सांगावयालागीं । उपाधी दोहीं भागीं । निरूपीत असे ॥ ज्ञाने.१५.४६२ ॥ पुसिलिया निरुपहित । उपाधि कां सांगे येथ । हें कोणाही प्रस्तुत । गमे जरी ॥ ज्ञाने.१५.४६३ ॥ तरि ताकाचे अंश फेडणें । तयाचें नांव लोणी काढणें । चोखाचिये शुद्धी तोडणें । कीडचि जेवीं ॥ ज्ञाने.१५.४६४ ॥ बाबुळीचि सारावी हातें । परि पाणी तंव असे आइतें । अभ्रचि जावें गगन तें । सिद्धचि की ॥ ज्ञाने.१५.४६५ ॥ वरिल कोंडियाचा गुंडाळा । झाडूनि केलिया वेगळा । कण घेतां विरंगोळा । असे काई ॥ ज्ञाने.१५.४६६ ॥ तैसा उपाधि उपहितां । शेवट जेथ विचारितां । तें कोणातेंही न पुसतां । निरुपाधिक ॥ ज्ञाने.१५.४६७ ॥ जैसें न सांगणेंवरी । बाळा पतीसी रूप करी । बोल निमालेपणें विवरी । अचर्चातें ॥ ज्ञाने.१५.४६८ ॥ पैं सांगणेयाजोगें नव्हे । तेथिंचें सांगणें ऐसें आहे । म्हणौनि उपाधिलक्षण हें । बोलिजे आदि ॥ ज्ञाने.१५.४६९ ॥ पाडिव्याची चंद्ररेखा । निरुती दावावया शाखा । दाविजे तेविं औपाधिका । बोली तया ॥ ज्ञाने.१५.४७० ॥</p>
<p>द्वाविमौ पुरुषौ लोके क्षरश्चाक्षर एव च । क्षरः सर्वाणि भूतानि कूटस्थोऽक्षर उच्यते ॥ भ.गी.१५.१६ ॥</p>
<p>[द्वाविमौ पुरुषौ लोके] मग तो म्हणे गा सव्यसाची । पैं इये संसार पाटणींची । वस्ती साविया टांची । दुपुरुषीं ॥ ज्ञाने.१५.४७१ ॥ जैसी आघवांचि गगनीं । नांदत दिवोरात्रि दोन्ही । तैसें संसारराजधानीं । दोन्हीचि हे ॥ ज्ञाने.१५.४७२ ॥ आणिकही तिजा पुरुष आहे । परि तो या दोहींचें नांव न साहे । जो उदेला गांवेंसीं खाये । दोहींतें ययां ॥ ज्ञाने.१५.४७३ ॥ परि ते तंव गोठी असो । आधीं दोन्हीचि हे परियेसों । जे संसारग्रमा वसों । आले असती ॥ ज्ञाने.१५.४७४ ॥ एक आंधळा वेडा पंगु । येर सर्वांगें पुरता चांगु । परि ग्रमगुणें संगु । घडला दोघां ॥ ज्ञाने.१५.४७५ ॥ [क्षरश्चाक्षर एव च] तया एका नाम क्षर । एकातें म्हणती अक्षर । इंहीं दोहींचि परि संसार । कोंदला असे ॥ ज्ञाने.१५.४७६ ॥ आतां क्षर तो कवण । अक्षर तो किंलक्षण । हा अभिप्राय संपूर्ण । विवंचूं गा ॥ ज्ञाने.१५.४७७ ॥ [क्षरः सर्वाणि भूतानीति] तरि महदहंकारा- । लागुनियां धनुर्धरा । तृणांतींचा पांगोरा- । वेरि पैं गा ॥ ज्ञाने.१५.४७८ ॥ जें कांहीं सानें थोर । चालतें अथवा स्थिर । किंबहुना गोचर । मनबुद्धीसि जें ॥ ज्ञाने.१५.४७९ ॥ जेतुलें पांचभौतिक घडतें । जें नामरूपा सांपडतें । गुणत्रयाच्या पडतें । कामठां जें ॥ ज्ञाने.१५.४८० ॥ भूताकृतीचें नाणें । घडत भांगारें जेणें । काळासिं जूं खेळणें । जिंहीं कवडां ॥ ज्ञाने.१५.४८१ ॥ जाणणेंनीचि विपरीतें । जें जें कांहीं जाणिजेतें । जें प्रतिक्षणीं निमतें । होऊनियां ॥ ज्ञाने.१५.४८२ ॥ अगा काढूनि भ्रांतीचें दांग । उभवी सृष्टीचें आंग । हें असो बहु जग । जया नाम ॥ ज्ञाने.१५.४८३ ॥ पैं अष्टधा भिन्न ऐेसें । जें दाविलें प्रकृतिमिसें । जें क्षेत्रद्वारा छत्तीसें । भागीं केलें ॥ ज्ञाने.१५.४८४ ॥ हें मागील सांगों किती । अगा आतांचि जें प्रस्तुतीं । वृक्षाकार रूपकृती । निरूपिलें ॥ ज्ञाने.१५.४८५ ॥ तें आघवेंचि साकार । कल्पूनि आपणयां पुर । जालें असे तदनुसार । चैतन्यचि ॥ ज्ञाने.१५.४८६ ॥ जैसा कुहां आपणचि बिंबे । सिंह प्रतिबिंब पाहतां क्षोभे । मग क्षोभला समारंभें । घाली तेथ ॥ ज्ञाने.१५.४८७ ॥ कां सलिलीं असतचि असे । व्योमावरी व्योम बिंबे जैसें । अद्वैत होऊनि तैसें । द्वैत घेपे ॥ ज्ञाने.१५.४८८ ॥ अर्जुना गा यापरी । साकार कल्पूनि पुरी । आत्मा विस्मृतीची करी । निद्रा तेथ ॥ ज्ञाने.१५.४८९ ॥ पैं स्वप्नीं सेजार देखिजे । मग पहुडणें जैसें तेथ कीजे । तैसें पुरीं शयन देखिजे । आत्मयासी ॥ ज्ञाने.१५.४९० ॥ पाठीं तिये निद्रेचेनि भरें । मी सुखी दुःखी म्हणत घोरें । अहंममतेचेनि थोरें । वोसणाये सादें ॥ ज्ञाने.१५.४९१ ॥ हा जनक हे माता । हा मी गौर हीन पुरता । पुत्र वित्त कांता । माझें हें ना ॥ ज्ञाने.१५.४९२ ॥ ऐसिया वळघोनि स्वप्ना । धांवत भवस्वर्गाचिया राना । तया चैतन्या नाम अर्जुना । क्षर पुरुष गा ॥ ज्ञाने.१५.४९३ ॥ आतां ऐक क्षेत्रज्ञ येणें । नामें जयातें बोलणें । जग जीवू कां म्हणे । जिये दशेतें ॥ ज्ञाने.१५.४९४ ॥ जो आपुलेनि विसरें । सर्व भूतत्वें अनुकरे । तो आत्मा बोलिजे क्षरें । पुरुषनामें ॥ ज्ञाने.१५.४९५ ॥ जे तो वस्तुस्थिती पुरता । म्हणोनि आली पुरुषता । वरी देहपुरीं निदैजतां । पुरुषनामें ॥ ज्ञाने.१५.४९६ ॥ आणि क्षरपणाचा नाथिला । आळ यया ऐसेनि आला । जे उपाधीचि आतळा । म्हणोनियां ॥ ज्ञाने.१५.४९७ ॥ जैसी खळाळींचिया उदका- । सरसी उदाळे चंद्रिका । तैसा विकारां औपाधिकां । ऐसाचि गमे ॥ ज्ञाने.१५.४९८ ॥ कां खळाळ मोटका शोषे । आणि चंद्रिका तैं सरिसीच भ्रंशे । तैसा उपाधिनाशीं न दिसे । औपाधिक ॥ ज्ञाने.१५.४९९ ॥ ऐेसें उपाधीचेनि पाडें । क्षणिकत्व यातें जोडे । तेणें खोकरपणें घडे । क्षर हें नाम ॥ ज्ञाने.१५.५०० ॥ एवं जीव चैतन्य आघवें । हें क्षर पुरुष जाणावें । आतां रूप करूं बरवें । अक्षरासी ॥ ज्ञाने.१५.५०१ ॥ [कूटस्थः] तरि अक्षर जो दुसरा । पुरुष पैं धनुर्धरा । तो मध्यस्थ गा गिरिवरां । मेरु जैसा ॥ ज्ञाने.१५.५०२ ॥ जे तो पृथ्वी पाताळ स्वर्गीं । इंहीं न भेदे तिंहीं भागीं । तैसा दोहीं ज्ञानाज्ञानांगीं । पडेना जो ॥ ज्ञाने.१५.५०३ ॥ ना यथार्थज्ञानें एक होणें । ना अनेकत्वें दुजें घेणें । ऐसें निखिळ जें नेणणें । तेंचि तें रूप ॥ ज्ञाने.१५.५०४ ॥ पांसुता निःशेष जाये । ना घटभांडादि होये । तया मृत्पिंडाऐेसें आहे । मध्यस्थ जें ॥ ज्ञाने.१५.५०५ ॥ पैं आटोनि गेलिया सागर । मग तरंग ना नीर । तया ऐसी अनाकार । जे दशा गा ॥ ज्ञाने.१५.५०६ ॥ पार्था जागणें तरी बुडे । परि स्वप्नाचें कांहीं न मांडे । तैसिये निद्रे सांगडें । न्याहाळणें जें ॥ ज्ञाने.१५.५०७ ॥ विश्व आघवेंचि मावळे । आणि आत्मबोध तरी नुजळे । तिये अज्ञानदशे केवळे । अक्षर नाम ॥ ज्ञाने.१५.५०८ ॥ सर्वां कळीं सांडिलें जैसें । चंद्रपण उरे अंवसे । रूप जाणावें तैसें । अक्षराचें ॥ ज्ञाने.१५.५०९ ॥ पैं सर्वोपाधिविनाशें । हे जीवदशा जेथ पैसे । फळ पाकांत जैसें । झाड बीजीं ॥ ज्ञाने.१५.५१० ॥ तैसें उपाधीसी उपहित । थोकोनि ठाके जेथ । तयातें अव्यक्त । बोलती गा ॥ ज्ञाने.१५.५११ ॥ घन अज्ञान सुषुप्ती । तो बीजभाव म्हणती । येर स्वप्न हन जागृती । फळभाव तो ॥ ज्ञाने.१५.५१२ ॥ जयासी कां बीजभाव । वेदांतीं केला ऐसा आव । तो तया पुरुषा ठाव । अक्षराचा ॥ ज्ञाने.१५.५१३ ॥ जेथूनि अन्यथा ज्ञान । फांकोनि जागृती स्वप्न । नाना बुद्धींचें रान । रिगालें असे ॥ ज्ञाने.१५.५१४ ॥ जीवत्व जेथून किरीटी । विश्व उठवितचि उठी । ते उभय भेदांची मिठी । अक्षर पुरुष ॥ ज्ञाने.१५.५१५ ॥ येर क्षर पुरुष कां जनीं । देहीं खेळे जागृतीं स्वप्नीं । तिया अवस्था जी दोन्ही । वियाला गा ॥ ज्ञाने.१५.५१६ ॥ पैं अज्ञानघनसुषुप्ती । ऐसैसी जे कां ख्याती । या उणी येकी प्राप्ती । ब्रह्माची जे ॥ ज्ञाने.१५.५१७ ॥ साचचि पुढती वीरा । जरि न येतां स्वप्न जागरां । तरी ब्रह्मभावो साचोकारा । म्हणों येता ॥ ज्ञाने.१५.५१८ ॥ परी प्रकृति पुरुष दोनी । अभ्रें जालीं जिये गगनीं । क्षेत्रक्षेत्रज्ञ स्वप्नीं । देखिला जिये ॥ ज्ञाने.१५.५१९ ॥ हें असो अधोशाखा । या संसाररूपा रुखा । मूळ तें पुरुषा । अक्षराचें ॥ ज्ञाने.१५.५२० ॥ हा पुरुष कां म्हणिजे । पूर्णपणेंचि निजें । पैं मायापुरीं पहुडिजे । तेणेंही बोलें ॥ ज्ञाने.१५.५२१ ॥ आणि विकारांची जे वारी । ते विपरीतज्ञानाची परी । नेणिजे जिये माझारीं । ते सुषुप्ती गा ही ॥ ज्ञाने.१५.५२२ ॥ [अक्षरः] म्हणौनि यया आपैसें । क्षरणें पां नसे । अणिकेंही हा न नाशे । ज्ञानाउणें ॥ ज्ञाने.१५.५२३ ॥ [उच्यते] यालागीं हा अक्षर । ऐसा वेदांतीं डगर । केला देशीं थोर । सिद्धांताचा ॥ ज्ञाने.१५.५२४ ॥ ऐसें जीवकार्यकारण । जया मायासंगचि लक्षण । अक्षर पुरुष जाण । चैतन्य तें ॥ ज्ञाने.१५.५२५ ॥</p>
<p>उत्तमः पुरुषस्त्वन्यः परमात्मेत्युदाहृतः । यो लोकत्रयमाविश्य बिभर्त्यव्यय ईश्वरः ॥ भ.गी.१५.१७ ॥</p>
<p>[चूर्णिका] आतां अन्यथाज्ञानीं । या दोनी अवस्था जया जनीं । तया हरपती घनीं । अज्ञानतत्त्वीं ॥ ज्ञाने.१५.५२६ ॥ तें अज्ञान ज्ञानीं बुडालिया । ज्ञानें कीर्तिमुखत्व केलिया । जैसा वह्नी काष्ठ जाळूनियां । स्वयें जळे ॥ ज्ञाने.१५.५२७ ॥ तैसें अज्ञान ज्ञानें नेलें । आपणही वस्तु देऊनि गेलें । ऐसें जाणणेंनिवीण उरलें । जाणतें जें ॥ ज्ञाने.१५.५२८ ॥ [उत्तमः पुरुषस्त्वन्यः] तें तो गा उत्तम पुरुष । जो तृतीय कां निष्कर्ष । दोहींहून आणिक । मागिलां जो ॥ ज्ञाने.१५.५२९ ॥ सुषुप्ती आणि स्वप्ना- । पासूनि बहुवें अर्जुना । जागणें जैसा आना । बोधाचेंचि ॥ ज्ञाने.१५.५३० ॥ कां रश्मी आणि मृगजळा- । पासूनि अर्कमंडळा । अफाट तेविं वेगळा । उत्तम गा ॥ ज्ञाने.१५.५३१ ॥ हें ना काष्ठींच्या काष्ठींहुनी । अनारिसा जैसा वह्नी । तैसा क्षराक्षरापासूनी । आनचि तो ॥ ज्ञाने.१५.५३२ ॥ पैं ग्रसूनि आपली मर्यादा । एक करीत नदीनदां । उठी कल्पांतीं उदावादा । एकार्णवाचा ॥ ज्ञाने.१५.५३३ ॥ तैसें स्वप्न ना सुषुप्ती । ना जागराची गोठी आथी । जैसी गिळिली दिवोराती । प्रळयतेजें ॥ ज्ञाने.१५.५३४ ॥ [परमात्मेत्युदाहृतः] मग एकपण ना दुजें । असे नाहीं हें नेणिजे । अनुभव निर्बुजे । बुडाला जेणें ॥ ज्ञाने.१५.५३५ ॥ ऐसें आथि जें कांहीं । तें तो उत्तम पुरुष पाहीं । जें परमात्मा इंहीं । बोलिजे नामीं ॥ ज्ञाने.१५.५३६ ॥ तेंही तेथ न मिसळतां । बोलणें जीवत्वें पंडुसुता । जैसी बुडणेयाची वार्ता । थडियेचा कीजे ॥ ज्ञाने.१५.५३७ ॥ तैसें विवेकाचिये कांठीं । उभें ठाकलिया किरीटी । परावराचिया गोठी । करणें वेदां ॥ ज्ञाने.१५.५३८ ॥ म्हणौनि पुरुष क्षराक्षर । दोन्ही देखोनि अवर । यातें म्हणती पर । आत्मरूप ॥ ज्ञाने.१५.५३९ ॥ अर्जुना ऐसिया परी । परमात्मा शब्दवरी । सूचिजे गा अवधारीं । पुरुषोत्तम ॥ ज्ञाने.१५.५४० ॥ येऱ्हवीं न बोलणेनि बोलणें । जेथिंचें सर्व नेणिवा जाणणें । कांहींच न होनि होणें । जे वस्तु गा ॥ ज्ञाने.१५.५४१ ॥ सोहं तेंही अस्तवलें । जेथ सांगतेंचि सांगणें जालें । द्रष्टृत्वेंसीं गेलें । देखणें जेथ ॥ ज्ञाने.१५.५४२ ॥ आतां बिंबा आणि प्रतिबिंबा- । माजि कैंची हे म्हणों नये प्रभा । जऱ्ही कैसेनि हे लाभा । जायेचिना ॥ ज्ञाने.१५.५४३ ॥ कां घ्राणा फुला दोहीं । द्रुती असे माझारिला ठायीं । ते न दिसे तरी नाहीं । ऐसें बोलों नये ॥ ज्ञाने.१५.५४४ ॥ तैसें द्रष्टा दृश्य हें जाये । मग कोण म्हणे काय आहे । हेंचि अनुभवे तेंचि पाहे । रूप तया ॥ ज्ञाने.१५.५४५ ॥ [य ईश्वरः] जो प्रकाश्येंवीण प्रकाश । जो ईशितव्येंवीण ईश । आपणेंनीचि अवकाश । वसवीत असे जो ॥ ज्ञाने.१५.५४६ ॥ जो नादें ऐकिजता नाद । स्वादें चाखिजता स्वाद । जो भोगीजतसे आनंद । आनंदेंचि ॥ ज्ञाने.१५.५४७ ॥ जो पूर्णतेचा परिणाम । पुरुष गा सर्वोत्तम । विश्रांतीचाही विश्राम । विराला जेथें ॥ ज्ञाने.१५.५४८ ॥ सुखासी सुख जोडलें । जें तेज तेजासि सांपडलें । शून्यही बुडालें । महाशून्यीं जिये ॥ ज्ञाने.१५.५४९ ॥ जो विकासाही वरी उरता । ग्रसातेंही ग्रसूनि पुरता । जो बहुतें पाडें बहुतां- । पासूनि बहु ॥ ज्ञाने.१५.५५० ॥ [लोकत्रयमाविश्य] पैं नेणतयाप्रती । रुपेपणाची प्रतीती । रुपें न होनि शुक्ती । दावी जेवीं ॥ ज्ञाने.१५.५५१ ॥ कां नाना अलंकारदशे । सोनें न लपत लपालें असे । विश्व न होनियां तैसें । [बिभर्ति] विश्व जो धरी ॥ ज्ञाने.१५.५५२ ॥ हें असो जल तरंगा । नाहीं सिनानपण जेविं गा । तेविं सत्ताप्रकाश जगा । आपणचि जो ॥ ज्ञाने.१५.५५३ ॥ आपलिया संकोच विकाशा । आपणचि रूप वीरेशा । हा जळीं चंद्र हन जैसा । समग्र गा ॥ ज्ञाने.१५.५५४ ॥ तैसा विश्वपणें कांहीं होये । ना विश्वलोपीं केंही जाये । जैसा रात्रि दिवसें नोहे । द्विधा रवि ॥ ज्ञाने.१५.५५५ ॥ [अव्ययः] तैसा कांहींचि कोणीकडे । कायिसेनिही वेंचीं न पडे । जयांचें सांगडें । जयासीचि ॥ ज्ञाने.१५.५५६ ॥</p>
<p>यस्मात्क्षरमतीतोऽहमक्षरादपि चोत्तमः । अतोऽस्मि लोके वेदे च प्रथितः पुरुषोत्तमः ॥ भ.गी.१५.१८ ॥</p>
<p>[यस्मात्] जो आपणपेंचि आपणया । प्रकाशीतसे धनंजया । काय बहु बोलों जया । नाहीं दुजें ॥ ज्ञाने.१५.५५७ ॥ [अतोऽस्मि] तो गा मी निरुपाधिक । [क्षरमतीतोऽहमक्षरादपि चोत्तमः] क्षराक्षरोत्तम एक । [लोके वेदे च प्रथितः पुरुषोत्तमः] म्हणोनि म्हणे वेदलोक । पुरुषोत्तम ॥ ज्ञाने.१५.५५८ ॥</p>
<p>यो मामेवमसम्मूढो जानाति पुरुषोत्तमम् । स सर्वविद्भजति मां सर्वभावेन भारत ॥ भ.गी.१५.१९ ॥</p>
<p>[यो मामेवं] परि हें असो ऐसिया । [पुरुषोत्तमं] मज पुरुषोत्तमातें धनंजया । जाणे जो पाहलेया । ज्ञानमित्रें ॥ ज्ञाने.१५.५५९ ॥ [असम्मूढः] चेइलिया आपुलें ज्ञान । जैसें नाहींचि होय स्वप्न । तैसें स्फुरतें त्रिभुवन । वावो जालें ॥ ज्ञाने.१५.५६० ॥ कां हातीं घेतलिया माळा । फिटे सर्पाभासाचा कंटाळा । तैसा माझेनि बोधें टवाळा । नागवे तो ॥ ज्ञाने.१५.५६१ ॥ [जानाति] लेणें सोनेंचि जो जाणे । तो लेणेंपण तें वाव म्हणे । तेविं मी जाणोनि जेणें । वाळिला भेद ॥ ज्ञाने.१५.५६२ ॥ [स सर्ववित्] मग म्हणे सर्वत्र सच्चिदानंद । मीचि एक स्वतःसिद्ध । जो आपणेनसीं भेद । नेणोनि जाणे ॥ ज्ञाने.१५.५६३ ॥ तेणेंचि सर्व जाणितलें । हेंही म्हणणें थेंकुलें । जें तया सर्वत्र उरलें । द्वैत नाहीं ॥ ज्ञाने.१५.५६४ ॥ [भजति मां] म्हणोनि माझिया भजना । उचित तोचि अर्जुना । गगन जैसें आलिंगना । गगनाचिया ॥ ज्ञाने.१५.५६५ ॥ क्षीरसागरा परगुणें । कीजे क्षीरसागरचिपणें । अमृतचि होऊन मिळणें । अमृतीं जेवीं ॥ ज्ञाने.१५.५६६ ॥ साडेपंधरां मिसळावें । तैं साडेपंधरेंचि होआवें । तेविं मी जालिया संभवे । भक्ति माझी ॥ ज्ञाने.१५.५६७ ॥ हां गा सिंधूसि आनी होती । तरि गंगा कैसेनि मिळती । म्हणौनि मी न होतां भक्ती । अन्वय आहे ॥ ज्ञाने.१५.५६८ ॥ [सर्वभावेन भारत] ऐसियालागीं सर्व प्रकारीं । जैसा कल्लोळ अनन्य सागरीं । तैसा मातें अवधारीं । भजिन्नला जो ॥ ज्ञाने.१५.५६९ ॥ सूर्या आणि प्रभे । एकवंकी जेणें लोभें । तो पाड मानूं लाभे । भजना तया ॥ ज्ञाने.१५.५७० ॥</p>
<p>इति गुह्यतमं शास्त्रमिदमुक्तं मयानघ । एतद् बुद्ध्वा बुद्धिमान्स्यात्कृतकृत्यश्च भारत ॥ भ.गी.१५.२० ॥ ॐ तत्सदिति श्रीमद्भगवद्गीतासूपनिषत्सु ब्रह्मविद्यायां योगशास्त्रे श्रीकृष्णार्जुनसंवादे पुरुषोत्तमयोगो नाम पञ्चदशोऽध्याय: ॥ भ.गी.१५.पुष्पिका ॥</p>
<p>[इति गुह्यतमं] एवं कथिलयादारभ्य । जें हें सर्वशास्त्रैक्यलभ्य । उपनिषदां सौरभ्य । कमळदळां जेवीं ॥ ज्ञाने.१५.५७१ ॥ हें शब्दब्रह्माचें मथितें । श्रीव्यासप्रज्ञेचेनि हातें । मथूनि काढिलें आयितें । सार आम्हीं ॥ ज्ञाने.१५.५७२ ॥ जे ज्ञानामृताची जाह्नवी । जे आनंदचंद्रींची सतरावी । विचारक्षीरार्णवींची नवी । लक्ष्मी जे हे ॥ ज्ञाने.१५.५७३ ॥ म्हणोनि आपुलेनि पदें वर्णें । अर्थाचेनि जीवेंप्राणें । मीवांचोनि हों नेणें । आन कांहीं ॥ ज्ञाने.१५.५७४ ॥ क्षराक्षरत्वें समोर जालें । तयाचें पुरुषत्व वाळिलें । मग सर्वस्व मज दिधलें । पुरुषोत्तमीं ॥ ज्ञाने.१५.५७५ ॥ [शास्त्रं] म्हणौनि जगीं गीता । मियां आत्मेनि पतिव्रता । जे हे प्रस्तुत तुवां आतां । आकर्णिली ॥ ज्ञाने.१५.५७६ ॥ [इदं] साचचि बोलाचें नव्हे हें शास्त्र । पैं संसार जिणतें शस्त्र । आत्मा अवतरविते मंत्र । अक्षरें इयें ॥ ज्ञाने.१५.५७७ ॥ [उक्तं मया] परि तुजपुढां सांगीतलें । तें अर्जुना ऐसें जालें । [गुह्यतमं] जे गौप्यधन काढिलें । माझें आजि तुवां ॥ ज्ञाने.१५.५७८ ॥ मज चैतन्यशंभूचा माथां । जो निक्षेप होता पार्था । तया गौतम जालासि आस्था- । निधी तूं गा ॥ ज्ञाने.१५.५७९ ॥ चोखटिवा आपुलिया । पुढिला उगाणा घेयावया । तया दर्पणाचीचि परी धनंजया । केली आम्हां ॥ ज्ञाने.१५.५८० ॥ कां भरलें चंद्रतारांगणीं । नभ सिंधु आपणयामाजि आणी । तैसा गीतेसीं मी अंतःकरणीं । सुदला तुवां ॥ ज्ञाने.१५.५८१ ॥ [अनघ] जे त्रिविधमळकटां । तूं सांडलासि सुभटा । म्हणौनि गीतेसीं मज वसौटा । जालासी गा ॥ ज्ञाने.१५.५८२ ॥ [एतद् बुद्ध्वा] परि हे बोलों काय गीता । जे हे माझी उन्मेषलता । जाणे तो समस्ता । मोहा मुके ॥ ज्ञाने.१५.५८३ ॥ सेविली अमृतसरिता । रोग दवडूनि पंडुसुता । अमरपण उचितां । देऊनि घाली ॥ ज्ञाने.१५.५८४ ॥ तैसी गीता हे जाणितलिया । काय विस्मय मोह जावया । [बुद्धिमान् स्यात्] परि आत्मज्ञानें आपणपयां । मिळिजे येथ ॥ ज्ञाने.१५.५८५ ॥ जया आत्मज्ञानाच्या ठायीं । कर्म आपलेया जीविता पाहीं । होऊनियां उतराई । लया जाय ॥ ज्ञाने.१५.५८६ ॥ हरपलें दावूनि जैसा । माग सरे वीरविलासा । ज्ञानचि कळस वळघे तैसा । कर्मप्रासादाचा ॥ ज्ञाने.१५.५८७ ॥ [कृतकृत्यश्च भारत] म्हणौनि ज्ञानिया पुरुषा । कृत्य करूं सरलें देखा । ऐसा अनाथांचा सखा । बोलिला तो ॥ ज्ञाने.१५.५८८ ॥ तें श्रीकृष्णवदनामृत । पार्थीं भरोनि असे ओसंडत । मग व्यासकृपा प्राप्त । संजयासी ॥ ज्ञाने.१५.५८९ ॥ तो धृतराष्ट्रराया । सूतसे पान करावया । म्हणौनि जीवितां तया । नोहेचि भारी ॥ ज्ञाने.१५.५९० ॥ येऱ्हवीं गीताश्रवणअवसरीं । आवडों लागतां अनधिकारी । परि सेखीं तेचि उजरी । पातला भली ॥ ज्ञाने.१५.५९१ ॥ जेव्हां द्राक्षीं दूध घातलें । तेव्हां वायां गेलें गमलें । परी फळपाकी दुणावलें । देखिलें जेवीं ॥ ज्ञाने.१५.५९२ ॥ तैसीं श्रीहरिवक्त्रींचीं अक्षरें । संजयें सांगितलीं आदरें । तिहीं अंधु तोही अवसरें । सुखिया जाला ॥ ज्ञाने.१५.५९३ ॥ तेंचि मऱ्हाठेनि विन्यासें । मियां उन्मेषें ठसेंठोंबसें । जी जाणें नेणें तैसें । निरोपिलें ॥ ज्ञाने.१५.५९४ ॥ सेवंतीये अरसिकांहीं । आंग पाहतां विशेष नाहीं । परि सौरभ्य नेलें तिहीं । भ्रमरीं जाणिजे ॥ ज्ञाने.१५.५९५ ॥ तैसें घडतें प्रमेय घेइजे । उणें तें मग देइजे । जें नेणणें हेंचि सहजें । रूप की बाळा ॥ ज्ञाने.१५.५९६ ॥ तरि नेणतें जऱ्ही होये । तऱ्ही देखोनि बाप की माये । हर्ष केंही न समाये । चोज करिती ॥ ज्ञाने.१५.५९७ ॥ तैसें संत माहेर माझें । तुम्ही मिनलिया मी लाडैजें । तेंचि ग्रंथाचेनि व्याजें । जाणिजो जी ॥ ज्ञाने.१५.५९८ ॥ आतां विश्वात्मक माझा । स्वामी श्रीनिवृत्तिराजा । तो अवधारू वाक्यपूजा । ज्ञानदेव म्हणे ॥ ज्ञाने.१५.५९९ ॥</p>
<p>इति श्रीज्ञानदेवविरचितायां भावार्थदीपिकायां पञ्चदशोऽध्यायः ॥ १५ ॥ श्लोक २०, ओव्या ५९९.</p>
</section>
</body>
</html>
