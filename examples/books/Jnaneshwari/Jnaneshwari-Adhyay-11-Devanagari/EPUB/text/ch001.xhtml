<?xml version="1.0" encoding="UTF-8"?>
<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="en-US">
<head>
  <meta charset="utf-8" />
  <meta name="generator" content="pandoc" />
  <title>ch001.xhtml</title>
  <style>
    code{white-space: pre-wrap;}
    span.smallcaps{font-variant: small-caps;}
    span.underline{text-decoration: underline;}
    div.column{display: inline-block; vertical-align: top; width: 50%;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
  </style>
  <link rel="stylesheet" type="text/css" href="../styles/stylesheet1.css" />
</head>
<body epub:type="bodymatter">
<section id="shreejñāneshwarī-adhyay-11-devanagari" class="level1 unnumbered">
<h1 class="unnumbered">ShreeJñāneshwarī Adhyay 11 Devanagari</h1>
<p>॥ श्रीज्ञानेश्वरी ॥</p>
<p>अध्याय ११ वा</p>
<p>आतां यावरी एकादशीं । कथा आहे दोहीं रसीं । जेथ पार्था विश्वरूपेंसीं । होईल भेटी ॥ ज्ञाने.११.१ ॥ जेथ शांताचिया घरा । अद्भुत आला आहे पाहुणेरा । आणि येरांही रसां पांतिकरां । जाहाला मान ॥ ज्ञाने.११.२ ॥ अहो वधूवरांचिये मिळणीं । जैसीं वराडियांही लुगडीं लेणीं । तैसे देशियेच्या सुखासनीं । मिरवले रस ॥ ज्ञाने.११.३ ॥ परी शांताद्भुत बरवे । जे डोळ्यांच्या अंजुळीं घ्यावे । जैसे हरिहर प्रेमभावें । आले खेंवा ॥ ज्ञाने.११.४ ॥ ना तरी अंवसेच्या दिवसीं । भेटलीं बिंबें दोनी सरसीं । तेवीं एकवळा रसीं । केला एथ ॥ ज्ञाने.११.५ ॥ मिनले गंगेयमुनेचे ओघ । तैसें रसां जाहालें प्रयाग । म्हणोनि सुस्नात होत जग । आघवें एथ ॥ ज्ञाने.११.६ ॥ माजि गीता सरस्वती गुप्त । आणि दोनी रस ते ओघ मूर्त । यालागीं त्रिवेणी हे उचित । फावली बापा ॥ ज्ञाने.११.७ ॥ एथ श्रवणाचेनि द्वारें । तीर्थीं रिघतां सोपारें । ज्ञानदेव म्हणे दातारें । माझेनि केलें ॥ ज्ञाने.११.८ ॥ तीरें संस्कृताचीं गहनें । तोडोनि मऱ्हाटी शब्दसोपानें । रचिलीं धर्मनिधानें । श्रीनिवृत्तिदेवें ॥ ज्ञाने.११.९ ॥ म्हणोनि भलतेणें एथ सद्भावें नाहावें । प्रयागमाधव विश्वरूप पाहावें । येतुलेनि संसारासी द्यावें । तिळोदक ॥ ज्ञाने.११.१० ॥ हें असो ऐसें सावयव । एथ सासिन्नले आथि रसभाव । जेथ श्रवणसुखाची राणीव । जोडली जगा ॥ ज्ञाने.११.११ ॥ जेथ शांताद्भुत रोकडे । आणि येरां रसां पडप जोडे । हें अल्पचि परी उघडें । कैवल्य जेथ ॥ ज्ञाने.११.१२ ॥ तो हा अकरावा अध्याय । जो देवाचा आपणपें विसंवता ठाव । परी अर्जुन सदैवांचा राव । जे एथही पातला ॥ ज्ञाने.११.१३ ॥ एथ अर्जुनाचि काय म्हणों पातला । आजि आवडतयाही सुकाळ जाहाला । जे गीतार्थ आला । मऱ्हाठिये ॥ ज्ञाने.११.१४ ॥ याचिलागीं माझें । विनविलें आइकिजे । तरी अवधान दीजे । सज्जनीं तुम्हीं ॥ ज्ञाने.११.१५ ॥ तेवींचि तुम्हां संतांचिये सभे । ऐसी सलगी कीर करूं नलभे । परी मानावें जी तुम्हीं लोभें । अपत्या मज ॥ ज्ञाने.११.१६ ॥ अहो पुंसा आपणचि पढविजे । मग पढे तरी माथा तुकिजे । कां करविलेनि चोजें न रिझे । बाळका माय ॥ ज्ञाने.११.१७ ॥ तेवीं मी जें जें बोलें । तें प्रभु तुमचेंचि शिकविलें । म्हणोनि अवधारिजो आपुलें । आपण देवा ॥ ज्ञाने.११.१८ ॥ हें सारस्वताचें गोड । तुम्हींचि लाविलें जी झाड । तरी आतां अवधानामृतें वाड । शिंपोनि कीजे ॥ ज्ञाने.११.१९ ॥ मग हें रसभावफुलीं फुलेल । नानार्थ फळभारें फळा येईल । तुमचेनि धर्में होईल । सुरवाड जगा ॥ ज्ञाने.११.२० ॥ या बोला संत रिझले । म्हणती तोषलों गा भलें केलें । आतां सांगें जें बोलिलें । अर्जुनें तेथें ॥ ज्ञाने.११.२१ ॥ तंव निवृत्तिदास म्हणे । जी कृष्णार्जुनांचें बोलणें । मी प्राकृत काय सांगों जाणें । परी सांगवा तुम्ही ॥ ज्ञाने.११.२२ ॥ अहो रानींचिया पालेखाइरां । नेवाणें करविलें लंकेश्वरा । एकला अर्जुन परी अक्षौहिणी अकरा । न जिणेचि काई ॥ ज्ञाने.११.२३ ॥ म्हणोनि समर्थ जें जें करी । तें न हो न ये चराचरीं । तुम्ही संत तयापरी । बोलवा मातें ॥ ज्ञाने.११.२४ ॥ आतां बोलिजतसें आइका । हा गीताभाव निका । जो श्रीवैकुंठनायका । मुखौनि निघाला ॥ ज्ञाने.११.२५ ॥ बाप बाप ग्रंथ गीता । जो वेदीं प्रतिपाद्य देवता । तो श्रीकृष्ण वक्ता । जिये ग्रंथीं ॥ ज्ञाने.११.२६ ॥ तेथिंचें गौरव कैसें वानावें । जें श्रीशंभूचिये मती नागवे । तें आतां नमस्कारिजे जीवें भावें । हेंचि भलें ॥ ज्ञाने.११.२७ ॥ [चूर्णिका] मग आइका तो किरीटी । घालूनि विश्वरूपीं दिठी । पहिली कैसी गोठी । करिता जाहाला ॥ ज्ञाने.११.२८ ॥ हें सर्वही सर्वेश्वर । ऐसा प्रतीतिगत जो पतिकर । तो बाहेरि होआवा गोचर । लोचनांसी ॥ ज्ञाने.११.२९ ॥ हे जीवाआंतुली चाड । परी देवासि सांगतां सांकड । कां जें विश्वरूप गूढ । कैसेनि पुसावें ॥ ज्ञाने.११.३० ॥ म्हणे मागां कवणीं कंहीं । जें पढियंतेनें पुसिलें नाहीं । तें सहसा कैसें काई । सांगा म्हणों ॥ ज्ञाने.११.३१ ॥ मी जरी सलगीचा चांग । तरी काय आइसीहूनि अंतरंग । परी तेही हा प्रसंग । बिहाली पुसों ॥ ज्ञाने.११.३२ ॥ माझी आवडेतैसी सेवा जाहाली । तरी काय होईल गरुडाचिया येतुली । परी तोही हे बोली । करीचिना ॥ ज्ञाने.११.३३ ॥ मी काय सनकादिकांहूनि जवळां । परी तयांही नागवेचि हा चाळा । मी आवडेन काय प्रेमळां । गोकुळींचिया ऐसा ॥ ज्ञाने.११.३४ ॥ तयांतेंही लेंकुरपणें झकविलें । एकाचे गर्भवासही साहिले । परी विश्वरूप हें राहाविलें । न दावीच कवणा ॥ ज्ञाने.११.३५ ॥ हा ठायवरी गुज । याचिये अंतरींचें हें निज । केवीं उठाउठीं मज । पुसों ये पां ॥ ज्ञाने.११.३६ ॥ आणि न पुसोंचि जरी म्हणें । तरी विश्वरूप देखिलियाविणें । सुख नोहेचि परी जिणें । तेंही विपायें ॥ ज्ञाने.११.३७ ॥ म्हणोनि आतां पुसों अळुमाळसें । मग करूं देवा ठाके तैसें । येणें प्रवर्तला साध्वसें । पार्थ बोलों ॥ ज्ञाने.११.३८ ॥ परी तेंचि ऐसेनि भावें । जे एका दों उत्तरांसवें । दावी विश्वरूप आघवें । झाडा देउनि ॥ ज्ञाने.११.३९ ॥ अहो वांसरूं देखिलियाचिसाठीं । धेनु खडबडोनि मोहें उठी । मग स्तनामुखाचिये भेटी । काय पान्हा धरे ॥ ज्ञाने.११.४० ॥ पाहा पां तयां पांडवांचेनि नांवें । जो कृष्ण रानींही प्रतिपाळूं धांवे । तयातें अर्जुनें जंव पुसावें । तंव साहील काई ॥ ज्ञाने.११.४१ ॥ तो सहजेंचि स्नेहाचें अवतरण । आणि येरू स्नेहा घातलें आहे माजवण । ऐसिये मिळणीं वेगळेपण । उरे हेंचि बहु ॥ ज्ञाने.११.४२ ॥ म्हणोनि अर्जुनाचिया बोलासरिसा । देव विश्वरूप होईल आपैसा । तोचि पहिला प्रसंग ऐसा । ऐकिजे तरी ॥ ज्ञाने.११.४३ ॥</p>
<p>अर्जुन उवाच - मदनुग्रहाय परमं गुह्यमध्यात्मसञ्ज्ञितम् । यत्त्वयोक्तं वचस्तेन मोहोऽयं विगतो मम ॥ भ.गी.११.१ ॥</p>
<p>[अर्जुन उवाच-] मग पार्थ देवातें म्हणे । [मदनुग्रहाय] जी तुम्हीं मजकारणें । वाच्य केलें जें न बोलणें । कृपानिधे ॥ ज्ञाने.११.४४ ॥ [परमं] जैं महाभूतें ब्रह्मीं आटती । जीव महदादिचे ठाय फिटती । तैं जें देव होऊन ठाकती । तें विसवणें शेषींचें ॥ ज्ञाने.११.४५ ॥ [गुह्यं] होतें हृदयाचिये परिवरीं । ठेविलें कृपणाचिये परी । शब्दब्रह्मासिही चोरी । जयाची केली ॥ ज्ञाने.११.४६ ॥ [अध्यात्मसञ्ज्ञितम्] तें तुम्हीं आजि आपुलें । मजपुढां हियें फोडिलें । जया अध्यात्मा वोंवाळिलें । ऐश्वर्य हरें ॥ ज्ञाने.११.४७ ॥ [यत्त्वयोक्तं वचस्तेन] ते वस्तु मज स्वामी । एकिहेळां दिधली तुम्हीं । हें बोलों तरी आम्ही । तुजपासोनि भिन्न कैंचे ॥ ज्ञाने.११.४८ ॥ [मोहोऽयं विगतो मम इति यावच्ल्छोकसमाप्तिपर्यंतम्] परी साचचि महामोहाचिये पुरीं । बुडालिया देखोनि सीसवरी । तुवां आपणपें घालोनि श्रीहरी । मग काढिलें मातें ॥ ज्ञाने.११.४९ ॥ एक तूंवांचूनि कंहीं । विश्वीं दुजियाची भाष नाहीं । की आमुचें कर्म पाहीं । जे आम्ही आथी म्हणों ॥ ज्ञाने.११.५० ॥ मी जगीं एक अर्जुन । ऐसा देहीं वाहें अभिमान । आणि कौरवांतें इयां स्वजन । आपुले म्हणें ॥ ज्ञाने.११.५१ ॥ याहीवरी यांतें मी मारीन । म्हणें तेणें पापें कें रिगेन । ऐसें देखत होतों दुःस्वप्न । तो चेवविला प्रभु ॥ ज्ञाने.११.५२ ॥ देवा गंधर्वनगरीची वस्ती । सांडुनि निघालों लक्ष्मीपती । होतों उदकाचिया आर्ती । रोहिणी पीत ॥ ज्ञाने.११.५३ ॥ जी किरडूं तरी कापडाचें । परी लहरी येत होतिया साचें । ऐसें वांयां मरतयां जीवांचें । श्रेय तुवां घेतलें ॥ ज्ञाने.११.५४ ॥ आपुलें प्रतिबिंब नेणतां । सिंह कुवां घालील देखोनि आतां । ऐसा धरिजे तेवीं अनंता । राखिलें मातें ॥ ज्ञाने.११.५५ ॥ येऱ्हवीं माझा तरी येतुलेवरी । एथ निश्चय होता अवधारीं । जे आतांचि सातांही सागरीं । एकत्र मिळिजे ॥ ज्ञाने.११.५६ ॥ हें जगचि आघवें बुडावें । वरी आकाशही तुटोनि पडावें । परी झुंजणें न घडावें । गोत्रजेंसीं मज ॥ ज्ञाने.११.५७ ॥ ऐसिया अहंकाराचिये वाढीं । मियां आग्रहजळीं दिधली होती बुडी । चांगचि तूं जवळां येऱ्हवीं काढी । कवण मातें ॥ ज्ञाने.११.५८ ॥ नाथिलें आपणपां एक मानिलें । आणि नव्हतया नाम गोत्र ठेविलें । थोर पिसें होतें लागलें । परी राखिलें तुम्हीं ॥ ज्ञाने.११.५९ ॥ मागां जळत काढिलें जोहरीं । तैं तें देहासीच भय अवधारीं । आतां हे जोहरवाहार दुसरी । चैतन्यासकट ॥ ज्ञाने.११.६० ॥ दुराग्रहें हिरण्याक्षें । माझी बुद्धिवसुंधरा सूदली काखे । मग मोहार्णव गवाक्षें । रिघोनि ठेला ॥ ज्ञाने.११.६१ ॥ तेथ तुझेनि गोसावीपणें । एकवेळ बुद्धीचें या ठाया येणें । हें दुसरें वराह होणें । पडिलें तुज ॥ ज्ञाने.११.६२ ॥ ऐसें अपार तुझें केलें । एकी वाचा काय मी बोलें । परी पांचही पालव मोकलिले । मजप्रति ॥ ज्ञाने.११.६३ ॥ तें कांहीं न वचेचि वांयां । भलें यश फावलें देवराया । जे साद्यंत माया । निरसिली माझी ॥ ज्ञाने.११.६४ ॥ आजि आनंदसरोवरींचीं कमळें । तैसे हे जे तुझे डोळे । आपुलिया प्रसादाचीं राउळें । जयालागीं करिती ॥ ज्ञाने.११.६५ ॥ हां हो तयाही आणि मोहाची भेटी । हे कायसी पाबळी गोठी । केउती मृगजळाची वृष्टी । वडवानळेेंसीं ॥ ज्ञाने.११.६६ ॥ आणि मी तंव दातारा । ये कृपेचिये रिघोनि गाभारां । घेत आहें चारा । ब्रह्मरसाचा ॥ ज्ञाने.११.६७ ॥ तेणें माझा जी मोह जाये । एथ विस्मो कांहीं काय आहे । तरी उद्धरलों की तुझे पाये । शिवतले आहाती ॥ ज्ञाने.११.६८ ॥</p>
<p>भवाप्ययौ हि भूतानां श्रुतौ विस्तरशो मया । त्वत्तः कमलपत्राक्ष माहात्म्यमपि चाव्ययम् ॥ भ.गी.११.२ ॥</p>
<p>[त्वत्तः कमलपत्राक्ष] पैं कमलायतडोळसा । सूर्यकोटितेजसा । मियां तुजपासोनि महेशा । परिसिलें आजि ॥ ज्ञाने.११.६९ ॥ [भवाप्ययो हि भूतानामिति] इयें भूतें जयापरी होती । अथवा लया हन जैसेनि जाती । ते मजपुढां प्रकृती । विवंचिली देवें ॥ ज्ञाने.११.७० ॥ [माहात्म्यमपि चाव्ययम्] आणि प्रकृती कीर उगाणा दिधला । परी पुरुषाचाही ठाव दाविला । जयाचा महिमा पांघरोनि जाहला । धडौता वेद ॥ ज्ञाने.११.७१ ॥ जी शब्दराशि वाढे जिये । कां धर्माऐशिया रत्नांतें विये । ते एथिंचे प्रभेचे पाये । वोळगे म्हणोनि ॥ ज्ञाने.११.७२ ॥ ऐसें अगाध माहात्म्य । जें सकळमार्गैकगम्य । जें स्वात्मानुभवरम्य । तें इयापरी दाविलें ॥ ज्ञाने.११.७३ ॥ जैसा केरु फिटलिया आभाळीं । दिठी रिगे सूर्यमंडळीं । कां हातें सारूनि बाबुळी । जळ देखिजे ॥ ज्ञाने.११.७४ ॥ ना तरी उकलतया सापाचे वेढे । जैसें चंदना खेंव देणें घडे । अथवा विवसी पळे मग चढे । निधान हाता ॥ ज्ञाने.११.७५ ॥ तैसी प्रकृती हे आड होती । ते देवेंचि सारोनि परौती । मग परतत्त्व माझिये मती । शेजार केलें ॥ ज्ञाने.११.७६ ॥ म्हणोनि इयेविषयींचा मज देवा । भरंवसा कीर जाहाला जीवा । [चूर्णिका] परी आणिक एक हेवा । उपनला असे ॥ ज्ञाने.११.७७ ॥ तो भिडां जरी म्हणों राहों । तरी आना कवणा पुसों जावों । काय तुजवांचोनि ठावो । जाणत आहों आम्ही ॥ ज्ञाने.११.७८ ॥ जळचर जळाचा आभार धरी । बाळक स्तनपानीं उपरोध करी । तरी तया जिणया श्रीहरी । आन उपायो असे ॥ ज्ञाने.११.७९ ॥ म्हणोनि भीडसांकडी न धरवे । जीवा आवडे तेंही तुजपुढां बोलावें । तंव राहें म्हणितलें देवें । चाड सांगें ॥ ज्ञाने.११.८० ॥</p>
<p>एवमेतद्यथात्थ त्वमात्मानं परमेश्वर । द्रष्टुमिच्छामि ते रूपमैश्वरं पुरुषोत्तम ॥ भ.गी.११.३ ॥</p>
<p>[एवमेतद्यथात्थ त्वं] मग बोलिला तो किरीटी । म्हणे तुम्हीं केली जे गोठी । तिया प्रतीतीची दिठी । निवाली माझी ॥ ज्ञाने.११.८१ ॥ [परमेश्वर] आतां जयाचेनि संकल्पें । हे लोकपरंपरा होय हारपे । [आत्मानं] जया ठायातें आपणपें । मी ऐसें म्हणसी ॥ ज्ञाने.११.८२ ॥ [रूपमैश्वरं] तें मुदल रूप तुझें । जेथूनि इयें द्विभुजें हन चतुर्भुजें । सुरकार्याचेनि व्याजें । घेवों घेवों येसी ॥ ज्ञाने.११.८३ ॥ पैं जळशयनाचिया अवगणिया । कां मत्स्य कूर्म इया मिरवणिया । खेळ सरलिया तूं गुणिया । सांठवसी जेथ ॥ ज्ञाने.११.८४ ॥ उपनिषदें जें गाती । योगिये हृदयीं रिगोनि पाहाती । जयातें सनकादिक आहाती । पोटाळुनियां ॥ ज्ञाने.११.८५ ॥ [द्रष्टुमिच्छामि ते] ऐसें अगाध जें तुझें । विश्वरूप कानीं ऐकिजे । तें देखावया चित्त माझें । उतावीळ देवा ॥ ज्ञाने.११.८६ ॥ देवें फेडोनियां सांकड । लोभें पुसिली जरी चाड । तरी हेचि एकी वाड । आर्ति जी मज ॥ ज्ञाने.११.८७ ॥ तुझें विश्वरूप आघवें । माझिये दिठीसी गोचर होआवें । ऐसी थोर आस जीवें । बांधोनि आहें ॥ ज्ञाने.११.८८ ॥</p>
<p>मन्यसे यदि तच्छक्यं मया द्रष्टुमिति प्रभो । योगेश्वर ततो मे त्वं दर्शयात्मानमव्ययम् ॥ भ.गी.११.४ ॥</p>
<p>[मन्यसे यदि तच्छक्यं मया] परी आणीक एक एथ शार्ङ्गी । तुज विश्वरूपातें देखावयालागीं । पैं योग्यता माझिया आंगीं । असे की नाहीं ॥ ज्ञाने.११.८९ ॥ हें आपलें आपण मी नेणें । तें कां नेणसी जरी देव म्हणे । तरी रोगिया काय जाणे । निदान रोगाचें ॥ ज्ञाने.११.९० ॥ आणि जी आर्तीचेनि पडिभरें । आर्त आपली ठाकी पैं विसरे । जैसा तान्हेला म्हणे न पुरे । समुद्र मज ॥ ज्ञाने.११.९१ ॥ ऐसा सचाडपणाचिये भुली । न सांभाळवे समस्या आपुली । यालागीं योग्यता जेवीं माउली । बाळकाची जाणे ॥ ज्ञाने.११.९२ ॥ [द्रष्टुमिति प्रभो] तयापरी श्रीजनार्दना । विचारिजो माझी संभावना । मग विश्वरूपदर्शना । उपक्रम कीजो ॥ ज्ञाने.११.९३ ॥ तरी ऐसी ते कृपा करा । येऱ्हवीं नव्हे हें म्हणा अवधारा । वायां पंचमालापें बधिरा । सुख केउतें देणें ॥ ज्ञाने.११.९४ ॥ येऱ्हवीं एकले बापियाचे तृषे । मेघ जगापुरतें काय न वर्षे । परी जाहालीही वृष्टि उपखे । जऱ्हीं खडकी होय ॥ ज्ञाने.११.९५ ॥ चकोरां चंद्रामृत फावलें । येरां आण वाहूनि काय वारिलें । परी डोळ्यांवीण पाहलें । वांयां जाय ॥ ज्ञाने.११.९६ ॥ [दर्शयात्मानमव्ययम्] म्हणोनि विश्वरूप तूं सहसा । दाविसी कीर हा भरंवसा । कां जे कडाडां आणि गहिसां । माजि नित्य नवा तूं की ॥ ज्ञाने.११.९७ ॥ [योगेश्वर ततो मे त्वं] तुझें औदार्य जाणों स्वतंत्र । देतां न म्हणसी पात्रापात्र । पैं कैवल्य ऐसें पवित्र । वैरियांही दिधलें ॥ ज्ञाने.११.९८ ॥ मोक्ष दुराराध्य कीर होय । परी तोही आराधी तुझे पाय । म्हणोनि धाडिसी तेथ जाय । पाइक जैसा ॥ ज्ञाने.११.९९ ॥ तुवां सनकादिकांचेनि माने । सायुज्यीं सौरस दिधला पूतने । जे विषाचेनि स्तनपानें । मारूं आली ॥ ज्ञाने.११.१०० ॥ हां गा राजसूय यागाचिया सभासदीं । देखतां त्रिभुवनाची मांदी । कैसा शतधा दुर्वाक्य शब्दीं । निस्तेजिलासी ॥ ज्ञाने.११.१०१ ॥ ऐशिया अपराधिया शिशुपाळा । आपणपें ठावो दिधला गोपाळा । आणि उत्तानचरणाचिया बाळा । काय ध्रुवपदीं चाड ॥ ज्ञाने.११.१०२ ॥ तो वना आला याचिलागीं । जे बैसावें पितयाचिया वोसंगीं । की तो चंद्रसूर्यादिकांपरिस जगीं । श्लाघ्य केला ॥ ज्ञाने.११.१०३ ॥ ऐसा वनवासियां सकळां । देता एकचि तूं धसाळा । पुत्रा आळवितां अजामिळा । आपणपें देसी ॥ ज्ञाने.११.१०४ ॥ जेणें उरीं हाणितलासि पांपरा । तयाचा चरण वाहासी दातारा । अझुनी वैरियाचिया कलेवरा । विसंबसी ना ॥ ज्ञाने.११.१०५ ॥ ऐसा अपकारियां तुझा उपकार । तूं अपात्रींही परी उदार । दान मागोनि दारवंठेकार । जाहालासी बळीचा ॥ ज्ञाने.११.१०६ ॥ तूतें आराधी ना आयके । होती पुंसा बोलावीत कौतुकें । तिये वैकुंठीं तुवां गणिके । सुरवाड केला ॥ ज्ञाने.११.१०७ ॥ ऐसीं पाहूनि वायाणीं मिषें । आपणपें देवों लागसी वानिवसें । तो तूं कां अनारिसें । मजलागीं करिसी ॥ ज्ञाने.११.१०८ ॥ हां गा दुभतयाचेनि पवाडें । जे जगाचें फेडी सांकडें । तिये कामधेनूचे पाडे । काय भुकेले ठाती ॥ ज्ञाने.११.१०९ ॥ म्हणोनि मियां जें विनविलें कांहीं । तें देव न दाखविती हें कीर नाहीं । परी देखावयालागीं देईं । पात्रता मज ॥ ज्ञाने.११.११० ॥ तुझें विश्वरूप आकळे । ऐसे जरी जाणसी माझे डोळे । तरी आर्तीचे डोहळे । पुरवीं देवा ॥ ज्ञाने.११.१११ ॥ ऐसी ठायेंठाव विनंती । जंव करूं सरला सुभद्रापती । तंव तया षड्गुणचक्रवर्ती । साहवेचिना ॥ ज्ञाने.११.११२ ॥ तो कृपापीयूषसजळ । आणि येरु जवळां आला वर्षाकाळ । नाना श्रीकृष्ण कोकिळ । अर्जुन वसंत ॥ ज्ञाने.११.११३ ॥ नातरी चंद्रबिंब वाटोळें । देखोनि क्षीरसागर उचंबळे । तैसा दुणेंहीवरी प्रेमबळें । उल्लसित जाहाला ॥ ज्ञाने.११.११४ ॥ मग तिये प्रसन्नतेचेनि आटोपें । गाजोनि म्हणितलें सकृपें । पार्था देेख देख अमुपें । स्वरूपें माझीं ॥ ज्ञाने.११.११५ ॥ [श्रीभगवानुवाच-‘ऐश्वर्यस्य’] एकचि विश्वरूप देखावें । ऐसा मनोरथ केला पांडवें । की विश्वरूपमय आघवें । करूनि घातलें ॥ ज्ञाने.११.११६ ॥ [‘धर्मस्य’] बाप उदार देव अपरिमित । याचक स्वेच्छा सदोदित । असे सहस्रवरी देत । सर्वस्व आपुलें ॥ ज्ञाने.११.११७ ॥ [‘ज्ञानस्य’] अहो शेषाचेही डोळे चोरिले । वेद जयालागीं झकविले । लक्ष्मियेही राहाविलें । जिव्हार जें ॥ ज्ञाने.११.११८ ॥ [‘श्रियः’] तें आतां प्रगटुनी अनेकधा । करीत विश्वरूपदर्शनाचा धांदा । बाप भाग्या अगाधा । पार्थाचिया ॥ ज्ञाने.११.११९ ॥ [‘यशसः’] जो जागता स्वप्नावस्थे जाये । तो जेवीं स्वप्नींचें आघवें होये । तेवीं अनंत ब्रह्मकटाह आहे । आपणचि जाहाला ॥ ज्ञाने.११.१२० ॥ [‘वैराग्यस्य’ समग्रस्येति प्रत्येकमन्वेति] ते सहसा मुद्रा सोडिली । आणि स्थूळदृष्टीची जवनीक फेडिली । किंबहुना उघडली । योगऋद्धी ॥ ज्ञाने.११.१२१ ॥ परी हा हें देखेल की नाहीं । ऐसी सेचि न करी कांहीं । एकसरां म्हणतसे पाहीं । स्नेहातुर ॥ ज्ञाने.११.१२२ ॥</p>
<p>[षड्गुणैश्वर्यमेवेतोऽष्टाविंशतिभिः श्लोकैस्तत्र पूर्वं त्रिभिः समग्रमैश्वर्यमाह] श्रीभगवानुवाच - पश्य मे पार्थ रूपाणि शतशोऽथ सहस्रशः । नानाविधानि दिव्यानि नानावर्णाकृतीनि च ॥ भ.गी.११.५ ॥</p>
<p>[पश्य मे पार्थ रूपाणि ‘करुणारसः’] अर्जुना तुवां एक दावा म्हणितलें । आणि तेंचि दावूं तरी काय दाविलें । आतां देखें आघवें भरिलें । माझ्याचि रूपीं ॥ ज्ञाने.११.१२३ ॥ [शतशोऽथ सहसशः] एकें कृशें एकें स्थूळें । एकें ऱ्हस्वें एकें विशाळें । पृथुतरें सरळें । अप्रांतें एकें ॥ ज्ञाने.११.१२४ ॥ एकें अनावरें प्रांजळें । सव्यापारें एकें निश्चळें । उदासीनें स्नेहाळें । तीव्रें एकें ॥ ज्ञाने.११.१२५ ॥ एकें घूर्णितें सावधें । असलगें एकें अगाधें । एकें उदारें अतिबद्धें । क्रुद्धें एकें ॥ ज्ञाने.११.१२६ ॥ एकें शांतें सन्मदें । स्तब्धें एकें सानंदें । गर्जितें निःशब्दें । सौम्यें एकें ॥ ज्ञाने.११.१२७ ॥ एकें साभिलाषें विरक्तें । उन्निद्रितें एकें निद्रितें । परितुष्टें एकें आर्तें । प्रसन्नें एकें ॥ ज्ञाने.११.१२८ ॥ एकें अशस्त्रें सशस्त्रें । एकें रौद्रें अति मित्रें । भयानकें एकें विचित्रें । लयस्थें एकें ॥ ज्ञाने.११.१२९ ॥ एकें जननलीलाविलासें । एकें पालनशीलें लालसें । एकें संहारकें सावेशें । साक्षिभूतें एकें ॥ ज्ञाने.११.१३० ॥ [नानाविधानि दिव्यानि] एवं नानाविधें परी बहुवसें । आणि दिव्यतेजप्रकाशें । तेवींचि एकएकाऐसें । वर्णही नव्हे ॥ ज्ञाने.११.१३१ ॥ [नानावर्णाकृतीनि च] एकें तातलें साडेपंधरें । तैसीं कपिलवर्णें अपारें । एकें सर्वांगीं जैसें सिंदुरें । डवरलें नभ ॥ ज्ञाने.११.१३२ ॥ एकें सावियाचि चुळुकी । जैसें ब्रह्मकटाह खचिलें माणिकी । एकें अरुणोदयासारिखीं । कुंकुमवर्णें ॥ ज्ञाने.११.१३३ ॥ एकें शुद्धस्फटिकसोज्ज्वळें । एकें इंद्रनीळसुनीळें । एकें अंजनवर्णें सकाळें । रक्तवर्णें एकें ॥ ज्ञाने.११.१३४ ॥ एकें लसत्कांचनसम पिंवळीं । एकें सजलजलदश्यामळीं । एकें चांपेगोरीं केवळीं । हरितें एकें ॥ ज्ञाने.११.१३५ ॥ एकें तप्तताम्रतांबडीं । एकें श्वेतचंद्र चोखडीं । ऐसीं नानावर्णें रूपडीं । देखें माझीं ॥ ज्ञाने.११.१३६ ॥ हे जैसे कां आनान वर्ण । तैसें आकृतींही अनारिसेपण । लाजा कंदर्प रिघाला शरण । तैसीं सुंदरें एकें ॥ ज्ञाने.११.१३७ ॥ एकें अतिलावण्यसाकारें । एकें स्निग्धवपु मनोहरें । श्रृंगारश्रियेचीं भांडारें । उघडिलीं जैसीं ॥ ज्ञाने.११.१३८ ॥ एकें पीनावयवमांसळें । एकें शुष्कें अतिविक्राळें । एकें दीर्घकंठें विताळें । विकटें एकें ॥ ज्ञाने.११.१३९ ॥ एवं नानाविधाकृती । इया पाहतां पार नाहीं सुभद्रापती । [चकारार्थः] ययांच्या एकेकी अंगप्रांतीं । देख पां जगा ॥ ज्ञाने.११.१४० ॥</p>
<p>पश्यादित्यान्वसून्रुद्रानश्विनौ मरुतस्तथा । बहून्यदृष्टपूर्वाणि पश्याश्चर्याणि भारत ॥ भ.गी.११.६ ॥</p>
<p>[पश्यादित्यान्] जेथ उन्मीलन होत आहे दिठी । तेथ पसरती आदित्यांचिया सृष्टी । पुढती निमीलनीं मिठी । देत आहाती ॥ ज्ञाने.११.१४१ ॥ [वसून्] वदनींचिया वाफेसवें । होत ज्वाळामय आघवें । जेथ पावकादिक पावे । समूह वसूंचा ॥ ज्ञाने.११.१४२ ॥ [रुद्रान्] आणि भ्रूलतांचे शेवट । कोपें मिळों पाहती एकवट । तेथ रुद्रगणांचे संघाट । अवतरत देखें ॥ ज्ञाने.११.१४३ ॥ [अश्विनौ मरुतस्तथा] पैं सौम्यतेचा वोलावा । मिती नेणिजे अश्विनौदेवां । श्रोत्रीं होती पांडवा । अनेक वायु ॥ ज्ञाने.११.१४४ ॥ [बहून्यदृष्टपूर्वाणि] यापरी एकेकाचिये लीळे । जन्मती सुरसिद्धांचीं कुळें । ऐसीं अपारें आणि विशाळें । रूपें इयें पाहीं ॥ ज्ञाने.११.१४५ ॥ जयांतें सांगावया वेद बोबडे । पाहावया काळाचेंही आयुष्य थोकडें । धातयाही परी न सांपडे । ठाव जयांचा ॥ ज्ञाने.११.१४६ ॥ जयांतें वेदत्रयी कधीं नायके । [पश्याश्चर्याणि भारत] तियें इयें प्रत्यक्ष देख अनेकें । भोगीं आश्चर्याचीं कवतिकें । महासिद्धी ॥ ज्ञाने.११.१४७ ॥</p>
<p>इहैकस्थं जगत्कृत्स्नं पश्याद्य सचराचरम् । मम देहे गुडाकेश यच्चान्यद्द्रष्टुमिच्छसि ॥ भ.गी.११.७ ॥</p>
<p>[मम देहे गुडाकेश] इया मूर्तींचिया किरीटी । रोममूळीं देखें पां सृष्टी । सुरतरुतळवटीं । तृणांकुर जैसे ॥ ज्ञाने.११.१४८ ॥ वातायनाचे प्रभासें । उडत परमाणु दिसती जैसे । भ्रमत ब्रह्मकटाह तैसे । अवयवसंधीं ॥ ज्ञाने.११.१४९ ॥ [इहैकस्थमिति] एथ एकैकाचिया प्रांतदेशीं । विश्व देख विस्तारेंसीं । [यच्चान्यद्द्रष्टुमिच्छसि] आणि विश्वाहीपरौतें मानसीं । जरी देखावें वर्ते ॥ ज्ञाने.११.१५० ॥ तरी इयेही विषयींचें कांहीं । एथ सर्वथा सांकडें नाहीं । सुखें आवडे तें माजिया देहीं । देखसी तूं ॥ ज्ञाने.११.१५१ ॥ ऐसें विश्वमूर्ती तेणें । बोलिलें कारुण्यपूर्णें । तंव देखत आहे की नाहीं न म्हणे । निवांतचि येरु ॥ ज्ञाने.११.१५२ ॥ एथ कां पां हा उगला । म्हणोनि श्रीकृष्णें जंव पाहिला । तंव आर्तीचें लेणें लेइला । तैसाचि आहे ॥ ज्ञाने.११.१५३ ॥</p>
<p>न तु मां शक्यसे द्रष्टुमनेनैव स्वचक्षुषा । दिव्यं ददामि ते चक्षुः पश्य मे योगमैश्वरम् ॥ भ.गी.११.८ ॥</p>
<p>[‘न तु माम्’ इति श्लोकद्वयेन समग्रज्ञानमाह] मग म्हणे उत्कंठे वोहट न पडे । अझुनी सुखाची सोय न सांपडे । परी दाविलें तें फुडें । नाकळेचि यया ॥ ज्ञाने.११.१५४ ॥ हें बोलोनि देव हांंसिले । हांसोनि देखणिया म्हणितलें । आम्हीं विश्वरूप तरी दाविलें । परी देखसीच ना तूं ॥ ज्ञाने.११.१५५ ॥ [अर्जुनाशयः] यया बोला येरें विचक्षणें । म्हणितलें हां जी कवणासि तें उणें । तुम्ही बकाकरवीं चांदिणें । चरवूं पहा मा ॥ ज्ञाने.११.१५६ ॥ हां हो उटोनियां आरिसा । आंधळिया दावूं बैसा । बहिरियापुढें हृषीकेशा । गाणीव करा ॥ ज्ञाने.११.१५७ ॥ मकरंदकणाचा चारा । जाणतां घालूनि दर्दुरा । वायां धाडा शार्ङ्गधरा । कोपा कवणा ॥ ज्ञाने.११.१५८ ॥ जें अतींद्रिय म्हणोनि व्यवस्थिलें । केवळ ज्ञानदृष्टीचिया भागा फिटलेें । तें तुम्हीं चर्मचक्षूंपुढें सूदलें । मी कैसेनि देखें ॥ ज्ञाने.११.१५९ ॥ परि हें तुमचें उणें न बोलावें । मीचि साहें तेंचि बरवें । [कृष्णः] एथ आथि म्हणितलें देवें । मानूं बापा ॥ ज्ञाने.११.१६० ॥ साच विश्वरूप जरि आम्हीं दावावें । तरी आधीं देखावया सामर्थ्य की द्यावें । परि बोलत प्रेमभावें । धसाळ गेलों ॥ ज्ञाने.११.१६१ ॥ काय जाहालें न वाहतां भुईं पेरिजे । तरी तो वेलु विलया जाइजे । तरी आतां [दिव्यं ददामि ते चक्षुः] माझें निजरूप देखिजे । ते दृष्टी देवों तुज ॥ ज्ञाने.११.१६२ ॥ [पश्य मे योगमैश्वरम्] मग तिया दृष्टी पांडवा । आमुचा ऐश्वर्ययोग आघवा । देखोनियां अनुभवा- । माजिवडा करीं ॥ ज्ञाने.११.१६३ ॥ ऐसें तेणें वेदांतवेद्यें । सकळलोकैकआद्यें । बोलिलें आराध्यें । जगाचेनि ॥ ज्ञाने.११.१६४ ॥</p>
<p>सञ्जय उवाच - एवमुक्त्वा ततो राजन्महायोगेश्वरो हरिः । दर्शयामास पार्थाय परमं रूपमैश्वरम् ॥ भ.गी.११.९ ॥</p>
<p>[सञ्जय उवाच-राजन्] पैं कौरवकुळचक्रवर्ती । मज हाचि विस्मय पुढतपुढती । जे श्रियेहूनि त्रिजगतीं । सदैव असे कवणी ॥ ज्ञाने.११.१६५ ॥ [महायोगेश्वरः] ना तरी खुणेचें वानावयालागीं । श्रुतीवांचूनि दावा पां जगीं । ना सेवकपण तरी आंगीं । शेषाच्याचि आथी ॥ ज्ञाने.११.१६६ ॥ हां हो जयाचेनि सोसें । शिणत आठही पाहार योगी जैसे । अनुसरले गरुडाऐसें । कवण आहे ॥ ज्ञाने.११.१६७ ॥ परि तें आघवेंचि एकीकडे ठेलें । सांपे कृष्णसुखा एकंदरें जाहालें । जिये दिवसींहूनि जन्मले । पांडव हे ॥ ज्ञाने.११.१६८ ॥ परि पांचांही आंत अर्जुना । श्रीकृष्ण सावियाचि जाहला आधीना । कामुक कां जैसा अंगना । आपैता कीजे ॥ ज्ञाने.११.१६९ ॥ पढविलें पाखिरूं ऐसें न बोले । यापरी क्रीडामृगही तैसा न चले । कैसें दैव एथें सुरवाडलें । तें जाणों न ये ॥ ज्ञाने.११.१७० ॥ आजि परब्रह्म हें सगळें । भोगावया सदैव याचेचि डोळे । कैसे वाचेचे हन लळे । पाळीत असे ॥ ज्ञाने.११.१७१ ॥ हा कोपे की निवांत साहे । हा रुसे तरी बुझावित जाये । नवल पिसें लागलें आहे । पार्थाचें देवा ॥ ज्ञाने.११.१७२ ॥ येऱ्हवीं विषय जिणोनि जन्मले । जे शुकादिक दादुले । ते विषयचि वानितां जाहाले । भाट ययाचे ॥ ज्ञाने.११.१७३ ॥ हा योगियांचें समाधिधन । की होऊनि ठेलें पार्था अधीन । यालागीं विस्मय माझें मन । करीतसे राया ॥ ज्ञाने.११.१७४ ॥ तेवींचि संजय म्हणे कायसा । विस्मयो एथें कौरवेशा । श्रीकृष्णें स्वीकारिजे तया ऐसा । भाग्योदय होय ॥ ज्ञाने.११.१७५ ॥ [एवमुक्त्वा] म्हणोनि तो देवांचा रावो । म्हणे पार्थातें तुज दिव्य दृष्टि देवों । जया विश्वरूपाचा ठावो । देखसी तूं ॥ ज्ञाने.११.१७६ ॥ [ततः] ऐसीं श्रीमुखौनि अक्षरें । निघतीना जंव एकसरें । तंव अविद्येचें आंधारें । जावोंचि लागे ॥ ज्ञाने.११.१७७ ॥ तीं अक्षरें नव्हती देखा । ब्रह्मसाम्राज्यदीपिका । अर्जुनालागीं चित्कळिका । उजळलिया श्रीकृष्णें ॥ ज्ञाने.११.१७८ ॥ [दर्शयामास पार्थाय] मग दिव्यचक्षुप्रकाश जाहाला । तया ज्ञानदृष्टी फांटा फुटला । ययापरी दाविता जाहला । ऐश्वर्य आपुलें ॥ ज्ञाने.११.१७९ ॥ [परमं] हे अवतार जे सकळ । ते जिये समुद्रींचे कां कल्लोळ । विश्व हें मृगजळ । जया रश्मीस्तव दिसे ॥ ज्ञाने.११.१८० ॥ जिये अनादिभूमिके निटे । चराचर हें चित्र उमटे । आपणपें श्रीवैकुंठें । दाविलें तया ॥ ज्ञाने.११.१८१ ॥ मागां बाळपणी येणें श्रीपती । जैं एक वेळ खादली होती माती । तैं कोपोनियां हातीं । यशोदां धरिला ॥ ज्ञाने.११.१८२ ॥ मग भेणें भेणें जैसें । मुखीं झाडा द्यावयाचेनि मिसें । चवदाही भुवनें सावकाशें । दाविलीं तिये ॥ ज्ञाने.११.१८३ ॥ ना तरी मधुवनीं ध्रुवासि केलें । जैसें कपोल शंखें शिवतलें । आणि वेदांचियेही मति ठेलें । तें लागला बोलों ॥ ज्ञाने.११.१८४ ॥ तैसा अनुग्रह पैं राया । [हरिः] श्रीहरि केला धनंजया । आतां कवणेकडे ही माया । ऐसी भाषा नेणेचि तो ॥ ज्ञाने.११.१८५ ॥ [रूपमैश्वरं] एकसरें ऐश्वर्यतेजें पाहलें । तया चमत्काराचें एकार्णव जाहालें । चित्त समाजीं बुडोनि ठेलें । विस्मयाचिया ॥ ज्ञाने.११.१८६ ॥ जैसा आब्रह्म पूर्णोदकी । पोहे मार्कंडेय एकाकी । तैसा विश्वरूपकौतुकी । पार्थ लोळे ॥ ज्ञाने.११.१८७ ॥ म्हणे केवढें गगन एथ होतें । तें कवणें नेलें पां केउतें । तीं चराचरें महाभूतें । काय जाहालीं ॥ ज्ञाने.११.१८८ ॥ दिशांचे ठावही हारपले । अधोर्ध्व काय नेणों जाहालें । चेइलिया स्वप्न तैसे गेले । लोकाकार ॥ ज्ञाने.११.१८९ ॥ नाना सूर्यतेजप्रतापें । सचंद्र तारागण जैसें लोपे । तैसी गिळिली विश्वरूपें । प्रपंचरचना ॥ ज्ञाने.११.१९० ॥ तेव्हां मनासी मनपण न स्फुरे । बुद्धि आपणपें न सांवरे । इंद्रियांचे रश्मी माघारे । हृदयवरी भरले ॥ ज्ञाने.११.१९१ ॥ तेथ ताटस्थ्या ताटस्थ्य पडिलें । टकासी टक लागलें । जैसें मोहनास्त्र घातलें । विचारजातां ॥ ज्ञाने.११.१९२ ॥ तैसा विस्मित पाहे कोडें । तंव पुढां होतें चतुर्भुज रूपडें । तेंचि नानारूप चहूंकडे । मांडोनि ठेलें ॥ ज्ञाने.११.१९३ ॥ जैसे वर्षाकाळींचे मेघौडे । कां महाप्रळयींचें तेज वाढे । तैसें आपणावीण कवणीकडे । नेदीचि उरों ॥ ज्ञाने.११.१९४ ॥ प्रथम स्वरूपसमाधान । पावोनि ठेला अर्जुन । सवेंचि उघडिले लोचन । तंव विश्वरूप देखे ॥ ज्ञाने.११.१९५ ॥ इंहींचि दोहीं डोळां । पाहावें विश्वरूपा सकळा । तो श्रीकृष्णें सोहळा । पुरविला ऐसा ॥ ज्ञाने.११.१९६ ॥</p>
<p>[इतः पञ्चभिः श्लोकैः समग्रं श्रियमाह] अनेकवक्त्रनयनमनेकाद्भुतदर्शनम् । अनेकदिव्याभरणं दिव्यानेकोद्यतायुधम् ॥ भ.गी.११.१० ॥</p>
<p>[अनेकवक्त्रनयनं ‘श्रृंगाररसः’] मग तेथ सैंघ देखे वदनें । जैसीं रमानायकाचीं राजभुवनें । नाना प्रगटलीं निधानें । लावण्यश्रियेचीं ॥ ज्ञाने.११.१९७ ॥ की आनंदाचीं वनें सासिन्नलीं । जैसी सौंदर्या राणीव जोडली । तैसीं मनोहरें देखिलीं । हरीचीं वक्त्रें तेणें ॥ ज्ञाने.११.१९८ ॥ तयांहीमाजि एकैकें । सावियाचि भयानकें । काळरात्रीचीं कटकें । उठावलीं जैसीं ॥ ज्ञाने.११.१९९ ॥ की मृत्यूसीचि मुखें जाहालीं । हो कां जे भयाचीं दुर्गें पन्नासिलीं । की महाकुंडें उघडलीं । प्रळयानळाचीं ॥ ज्ञाने.११.२०० ॥ तैसीं अद्भुतें भयासुरें । तेथ वदनें देखिलीं वीरें । आणिकें असाधारणें साळंकारें । सौम्यें बहुतें ॥ ज्ञाने.११.२०१ ॥ पैं ज्ञानदृष्टीचेनि अवलोकें । परि वदनांचा शेवट न टके । मग लोचन ते कवतिकें । लागला पाहों ॥ ज्ञाने.११.२०२ ॥ तंव नानावर्णें कमळवनें । विकासिलीं तैसें अर्जुनें । नेत्र देखिले पालिंगनें । आदित्यांचीं ॥ ज्ञाने.११.२०३ ॥ तेथेंचि कृष्णमेघांचिया दाटी- । माजी कल्पांत विजूंचिया फुटी । तैसिया वह्निपिंगळा दिठी । भ्रूभंगातळीं ॥ ज्ञाने.११.२०४ ॥ [अनेकाद्भुतदर्शनम्] हें एकैक आश्चर्य पाहातां । तिये एकेचि रूपीं पांडुसुता । दर्शनाची अनेकता । प्रतिफळली ॥ ज्ञाने.११.२०५ ॥ मग म्हणे चरण ते कवणेकडे । केउते मुकुट कें दोर्दंडें । ऐसी वाढविताहे कोडें । चाड देखावयाची ॥ ज्ञाने.११.२०६ ॥ तेथ भाग्यनिधि पार्था । कां विफलत्व होईल मनोरथा । काय पिनाकपाणीचिया भातां । वायकांडीं आहाती ॥ ज्ञाने.११.२०७ ॥ ना तरी चतुराननाचिये वाचे । काय आहाती लटिकिया अक्षरांचे सांचे । म्हणोनियां साद्यंतपण अपाराचें । देखिलें तेणें ॥ ज्ञाने.११.२०८ ॥ जयाची सोय वेदां नाकळे । तयाचे सकळावयव एकाचि वेळे । अर्जुनाचे दोन्ही डोळे । भोगिते जाहाले ॥ ज्ञाने.११.२०९ ॥ चरणौनी मुकुटवरी । देखत विश्वरूपाची थोरी । [अनेकदिव्याभरणं] जे नाना रत्न अळंकारीं । मिरवत असे ॥ ज्ञाने.११.२१० ॥ परब्रह्म आपुलेनि आंगें । ल्यावया जाहाला आपणचि अनेगें । तियें लेणीं मी सांगें । काइसयासारिखीं ॥ ज्ञाने.११.२११ ॥ जिये प्रभेचिये झळाळा । उजाळू चंद्रादित्यमंडळां । जे महातेजाचा जिव्हाळा । जेणें विश्व प्रगटे ॥ ज्ञाने.११.२१२ ॥ तो दिव्यतेजश्रृंगार । कोणाचिये मतीसी होय गोचर । देव आपणपेंचि लेइले ऐसें वीर । देखत असे ॥ ज्ञाने.११.२१३ ॥ [दिव्यानेकोद्यतायुधम्] मग तेथेंचि ज्ञानाचिया डोळां । पहात करपल्लवां जंव सरळां । तंव तोडित कल्पांतींचिया ज्वाळा । तैसीं शस्त्रें झळकत देखे ॥ ज्ञाने.११.२१४ ॥ आपण आंग आपण अळंकार । आपण हात आपण हतियार । आपण जीव आपण शरीर । देखे चराचर कोंदलें देवें ॥ ज्ञाने.११.२१५ ॥ जयाचिया किरणांचे निखरेपणें । नक्षत्रांचे होत फुटाणे । तेजें खिरडला वन्हि म्हणे । समुद्रीं रिघों ॥ ज्ञाने.११.२१६ ॥ मग काळकूटकल्लोळीं कवळिलें । नाना महाविजूंचें दांग उमटलें । तैसे अपार कर देखिले । उद्यतायुधीं ॥ ज्ञाने.११.२१७ ॥</p>
<p>दिव्यमाल्याम्बरधरं दिव्यगन्धानुलेपनम् । सर्वाश्चर्यमयं देवमनन्तं विश्वतोमुखम् ॥ भ.गी.११.११ ॥</p>
<p>[दिव्यमाल्याम्बरधरं] की भेणें तेथूनि काढली दिठी । मग कंठ मुगुट पाहातसे किरीटी । तंव सुरतरूची [अनेकदिव्याभरणं] जे नाना रत्न अळंकारीं । मिरवत असे ॥ ज्ञाने.११.२१८ ॥ परब्रह्म आपुलेनि आंगें । ल्यावया जाहाला आपणचि अनेगें । तियें लेणीं मी सांगें । काइसयासारिखीं ॥ ज्ञाने.११.२१९ ॥ जिये प्रभेचिये झळाळा । उजाळू चंद्रादित्यमंडळां । जे महातेजाचा जिव्हाळा । जेणें विश्व प्रगटे ॥ ज्ञाने.११.२२० ॥ तो दिव्यतेजश्रृंगार । कोणाचिये मतीसी होय गोचर । देव आपणपेंचि लेइले ऐसें वीर । देखत असे ॥ ज्ञाने.११.२२१ ॥ [दिव्यानेकोद्यतायुधम्] मग तेथेंचि ज्ञानाचिया डोळां । पहात करपल्लवां जंव सरळां । तंव तोडित कल्पांतींचिया ज्वाळा । तैसीं शस्त्रें झळकत देखे ॥ ज्ञाने.११.२२२ ॥ आपण आंग आपण अळंकार । आपण हात आपण हतियार । आपण जीव आपण शरीर । देखे चराचर कोंदलें देवें ॥ ज्ञाने.११.२२३ ॥ जयाचिया किरणांचे निखरेपणें । नक्षत्रांचे होत फुटाणे । तेजें खिरडला वन्हि म्हणे । समुद्रीं रिघों ॥ ज्ञाने.११.२२४ ॥ मग काळकूटकल्लोळीं कवळिलें । नाना महाविजूंचें दांग उमटलें । तैसे अपार कर देखिले । उद्यतायुधीं ॥ ज्ञाने.११.२२५ ॥</p>
<p>दिव्यमाल्याम्बरधरं दिव्यगन्धानुलेपनम् । सर्वाश्चर्यमयं देवमनन्तं विश्वतोमुखम् ॥ भ.गी.११.११ ॥</p>
<p>[दिव्यमाल्याम्बरधरं] की भेणें तेथूनि काढली दिठी । मग कंठ मुगुट पाहातसे किरीटी । तंव सुरतरूची सृष्टी । जयांपासोनि कां जाहाली ॥ ज्ञाने.११.२२६ ॥ जियें महासिद्धींचीं मूळपीठें । शिणली कमळा जेथ वावटे । तैसीं कुसुमें अतिचोखटें । तुरंबिलीं देखिलीं ॥ ज्ञाने.११.२२७ ॥ मुकुटावरी स्तबक । ठायीं ठायीं पूजाबंध अनेक । कंठीं रुळताती अलौकिक । माळादंड ॥ ज्ञाने.११.२२८ ॥ स्वर्गें सूर्यतेज वेढिलें । जैसें पंधरेनें मेरूतें मढिलें । तैसें नितंबावरी गाढिलें । पीतांबर झळके ॥ ज्ञाने.११.२२९ ॥ [दिव्यगन्धानुलेपनम्] श्रीमहादेव कापुरें उटिला । कां कैलास पारदें डवरिला । नाना क्षीरोदकें पांघरविला । क्षीरार्णव जैसा ॥ ज्ञाने.११.२३० ॥ जैसी चंद्रमयाची घडी उपलविली । मग गगनाकरवीं बुंथी घेवविली । तैसी चंदनपिंजरी देखिली । सर्वांगीं तेणें ॥ ज्ञाने.११.२३१ ॥ जेणें स्वप्रकाशा कांती चढे । ब्रह्मानंदाचा निदाघ मोडे । जयाचेनि सौरभ्यें जीवित जोडे । वेदवतीये ॥ ज्ञाने.११.२३२ ॥ जयाचे निर्लेप अनुलेप करी । जें अनंगही सर्वांगीं धरी । तया सुगंधाची थोरी । कवण वानी ॥ ज्ञाने.११.२३३ ॥ [सर्वाश्चर्यमयं देवं] ऐसी एकैक श्रृंगारशोभा । पाहातां अर्जुन जातसे क्षोभा । तेवींचि देव बैसला की उभा । की सन्मुख हें नेणवे ॥ ज्ञाने.११.२३४ ॥ बाहेर दिठी उघडूनि पाहे । तंव आघवें मूर्तिमय देखत आहे । मग आतां न पाहें म्हणोनि उगा राहे । तरी आंतही तैसेंचि ॥ ज्ञाने.११.२३५ ॥ अनावर मुखें समोर देखे । तयाभेणें पाठिमोरा जंव ठाके । तंव तयाहीकडे श्रीमुखें । कर चरण तैसेचि ॥ ज्ञाने.११.२३६ ॥ अहो पाहातां कीर प्रतिभासे । एथ नवलावो काय असे । परि न पाहतांही दिसे । चोज आइका ॥ ज्ञाने.११.२३७ ॥ कैसें अनुग्रहाचें करणें । पार्थाचें पाहणें आणि न पाहणें । तयाही सकट नारायणें । व्यापूनि घेतलें ॥ ज्ञाने.११.२३८ ॥ म्हणोनि आश्चर्याच्या पुरीं एकी । पडिला ठायेंठाव तडीं ठाकी । तंव चमत्काराचिया आणिकी । महार्णवीं पडे ॥ ज्ञाने.११.२३९ ॥ [अनन्तं विश्वतोमुखम्] ऐसा अर्जुन असाधारणें । आपुलिया दर्शनाचेनि विंदाणें । कवळूनि घेतला तेणें । अनंतरूपें ॥ ज्ञाने.११.२४० ॥ तो विश्वतोमुख स्वभावें । आणि तेंचि दावावयालागीं पांडवें । प्रार्थिला आतां आघवें । होऊन ठेला ॥ ज्ञाने.११.२४१ ॥ आणि दीपें सूर्यें प्रगटे । अथवा निमुटलिया देखावेंचि खुंटे । तैसी दिठी नव्हे जे वैकुंठें । दिधली आहे ॥ ज्ञाने.११.२४२ ॥ म्हणोनि किरीटीसी दोहीं परी । तें देखावेंचि पडताहे अवधारीं । हें संजय हस्तिनापुरीं । सांगतसे राया ॥ ज्ञाने.११.२४३ ॥ म्हणे किंबहुना अवधारिलें । पार्थें विश्वरूप देखिलें । नाना आभरणीं भरलें । विश्वतोमुख ॥ ज्ञाने.११.२४४ ॥</p>
<p>दिवि सूर्यसहस्रस्य भवेद्युगपदुत्थिता । यदि भाः सदृशी सा स्याद्भासस्तस्य महात्मनः ॥ भ.गी.११.१२ ॥</p>
<p>[दिवि सूर्येति] तिये अंगप्रभेचा देवा । नवलावा काइसयाऐसा सांगावा । कल्पांतीं एकचि मेळावा । द्वादशादित्यांचा होय ॥ ज्ञाने.११.२४५ ॥ तैसे ते दिव्यसूर्यसहस्रवरी । जरी उदयजती कां एकेचि अवसरीं । तऱ्ही तया तेजाची थोरी । उपमूं न ये ॥ ज्ञाने.११.२४६ ॥ आघवयाचि विजूंचा मेळावा कीजे । आणि प्रळयाग्नीची सर्व सामग्री आणिजे । तेवींचि दशकही मेळविजे । महातेजांचा ॥ ज्ञाने.११.२४७ ॥ [यदि भाः सदृशीति] तऱ्ही तिये अंगप्रभेचेनि पाडें । हें तेज कांहीं होईल थोडें । आणि तयाऐसें कीर चोखडें । त्रिशुद्धी नोहे ॥ ज्ञाने.११.२४८ ॥ ऐसें माहात्म्य या श्रीहरीचें सहज । फांकतसे सर्वांगींचें तेज । तें मुनिकृपा जी मज । दृश्य जाहालें ॥ ज्ञाने.११.२४९ ॥</p>
<p>तत्रैकस्थं जगत्कृत्स्नं प्रविभक्तमनेकधा । अपश्यद्देवदेवस्य शरीरे पाण्डवस्तदा ॥ भ.गी.११.१३ ॥</p>
<p>[तत्रेति] आणि तिये विश्वरूपीं एकीकडे । जग आघवें आपुलेनि पवाडें । जैसे महोदधीमाजि बुडबुडे । सिनाने दिसती ॥ ज्ञाने.११.२५० ॥ कां आकाशीं गंधर्वनगर । भूतळीं पिपीलिका बांधे घर । ना ना मेरूवरी सपुर । परमाणु जैसे ॥ ज्ञाने.११.२५१ ॥ [अपश्यदिति] विश्व आवघेंचि तयापरी । तिया देवचक्रवर्तीचिया शरीरीं । अर्जुन तिये अवसरीं । देखता जाहाला ॥ ज्ञाने.११.२५२ ॥</p>
<p>ततः स विस्मयाविष्टो हृष्टरोमा धनञ्जयः । प्रणम्य शिरसा देवं कृताञ्जलिरभाषत ॥ भ.गी.११.१४ ॥</p>
<p>[तत इत्यर्धं, अत्राष्टविधसात्त्विकान्भावानाह- “स्तंभः स्वेदोऽथ रोमांचः स्वरभङ्गोऽथ वेपथुः । वैवर्ण्यमश्रु प्रलय इत्यष्टौ सात्त्विका मताः”] तेथ एक विश्व एक आपण । ऐसें अळुमाळु होतें जें दुजेपण । तेंही आटोनि गेलें अंतःकरण । विरालें सहसा ॥ ज्ञाने.११.२५३ ॥ [‘स्वरभंगः’] आंतु आनंदा चेइरें जाहालें । [‘स्तंभः’] बाहेरि गात्रांचें बळ हारपोनि गेलें । [‘रोमांचः’] आपाद पां गुंतलें । पुलकांचलें ॥ ज्ञाने.११.२५४ ॥ वार्षिये प्रथमदशे । वोहळलया शैलांचें सर्वांग जैसें । विरूढे कोमलांकुरीं तैसे । रोमांच जाहाले ॥ ज्ञाने.११.२५५ ॥ [‘स्वेदः’] शिवतला चंद्रकरीं । सोमकांत द्राव धरी । तैसिया स्वेदकणिका शरीरीं । दाटलिया ॥ ज्ञाने.११.२५६ ॥ [‘वेपथुः’] माजि सांपडलेनि अलिकुळें । जळावरी कमळकळिका जेविं आंदोळे । तेविं आंतलिया सुखोर्मीचेनि बळें । बाहेरि कांपे ॥ ज्ञाने.११.२५७ ॥ [‘अश्रु’] कर्पूरकर्दळीचीं गर्भपुटें । उकलतां कापुराचेनि कोंदाटें । पुलिका गळती तेविं थेंबुटे । नेत्रौनि पडती ॥ ज्ञाने.११.२५८ ॥ [‘वैवर्ण्यम्’] उदयलेनि सुधाकरें । जैसा भरलाचि समुद्र भरे । तैसा वेळोवेळां ऊर्मिभरें । उचंबळत असे ॥ ज्ञाने.११.२५९ ॥ [‘प्रलयः’] ऐसा सात्त्विकांही आठां भावां । परस्परें वर्ततसे हेवा । तेथ ब्रह्मानंदाची जीवा । राणीव फावली ॥ ज्ञाने.११.२६० ॥ [प्रणम्येति] तैसाचि तया सुखानुभवापाठीं । केला द्वैताचा सांभाळ दिठी । मग उससोनि किरीटी । वास पाहिली ॥ ज्ञाने.११.२६१ ॥ तेथ बैसला होता जिया सवा । तियाचियेकडे मस्तक खालविला देवा । मग जोडूनि करसंपुट बरवा । बोलत असे ॥ ज्ञाने.११.२६२ ॥ [पश्यामीति चतुर्भिः श्लोकैः समग्रं यश आह]</p>
<p>अर्जुन उवाच - पश्यामि देवांस्तव देव देहे सर्वांस्तथा भूतविशेषसङ्घान् । ब्रह्माणमीशं कमलासनस्थमृषींश्च सर्वानुरगांश्च दिव्यान् ॥ भ.गी.११.१५ ॥</p>
<p>[अर्जुन उवाच-पश्यामि देवांस्तव देव देहे ‘अद्भुतरसः’] म्हणे जयजयाजी स्वामी । नवल कृपा केली तुम्हीं । जें हें विश्वरूप की आम्ही । प्राकृत देखों ॥ ज्ञाने.११.२६३ ॥ परि साचचि भलें केलें गोसाविया । मज परितोष जाहाला साविया । जी देखिलासि जो इया । सृष्टीसि तूं आश्रय ॥ ज्ञाने.११.२६४ ॥ देवा मंदराचेनि अंगलगें । ठायीं ठायीं श्वापदांचीं दांगें । तैसीं इयें तुझ्या देहीं अनेगें । देखतसें भुवनें ॥ ज्ञाने.११.२६५ ॥ अहो आकाशाचिये खोळे । दिसती ग्रहगणांचीं कुळें । कां महावृक्षीं अविसाळें । पक्षिजातीचीं ॥ ज्ञाने.११.२६६ ॥ तयापरी श्रीहरी । तुझिया विश्वात्मकी इये शरीरीं । स्वर्ग देखतसे अवधारीं । सुरगणेंसीं ॥ ज्ञाने.११.२६७ ॥ [सर्वांस्तथा भूतविशेषसङ्घान्] प्रभु महाभूतांचें पंचक । येथ देखत आहें अनेक । आणि भूतग्रम एकेेक । भूतसृष्टीचे ॥ ज्ञाने.११.२६८ ॥ [ब्रह्माणमीशं कमलासनस्थं] जी सत्यलोक तुजमाजि आहे । देखिला चतुरानन हा नोहे । आणि येरीकडे जंव पाहें । तंव कैलासही दिसे ॥ ज्ञाने.११.२६९ ॥ श्रीमहादेव भवानियेशीं । तुझ्या दिसतसे एके अंशीं । आणि तूतेंही गा हृषीकेशी । तुजमाजि देखें ॥ ज्ञाने.११.२७० ॥ [ऋषींश्च सर्वानुरगांश्च दिव्यान्] पैं कश्यपादि ऋषिकुळें । इयें तुझिया स्वरूपीं सकळें । देखतसें पाताळें । पन्नगेंसीं ॥ ज्ञाने.११.२७१ ॥ किंबहुना त्रैलोक्यपती । तुझिया एकेकाचि अवयवाचिये भिंती । इयें चतुर्दश भुवनें चित्राकृती । अंकुरलीं जाणों ॥ ज्ञाने.११.२७२ ॥ आणि तेथिंचे जे जे लोक । ते चित्ररचना जी अनेक । ऐसें देखतसें अलोलिक । गांभीर्य तुझें ॥ ज्ञाने.११.२७३ ॥</p>
<p>अनेकबाहूदरवक्त्रनेत्रं पश्यामि त्वां सर्वतोऽनन्तरूपम् । नान्तं न मध्यं न पुनस्तवादिं पश्यामि विश्वेश्वर विश्वरूप ॥ भ.गी.११.१६ ॥</p>
<p>[अनेकबाहूदरवक्त्रनेत्रं] या दिव्यचक्षूंचेनि पैसें । चहूंकडे जंव पाहत असें । तंव दोर्दंडिकां जैसें । आकाश कोंभैलें ॥ ज्ञाने.११.२७४ ॥ तैसें एकचि निरंतर । देवा देखत असें तुझे कर । करीत आघवेचि व्यापार । एकेचि काळीं ॥ ज्ञाने.११.२७५ ॥ मग महाशून्याचेनि पैसारें । उघडलीं ब्रह्मकटाहाचीं भांडारें । तैसीं देखतसें अपारें । उदरें तुझीं ॥ ज्ञाने.११.२७६ ॥ जी सहस्रशीर्षयाचे दाखले । कोटिवरी होताति एकवेळे । की परब्रह्मचि वदनफळें । मोडोनि आलें ॥ ज्ञाने.११.२७७ ॥ तैसीं वक्त्रें जेउतीं तेउतीं । तुझीं देखतसें विश्वमूर्ती । आणि तयाचि परी नेत्रपंक्ती । अनेका सैंघ ॥ ज्ञाने.११.२७८ ॥ [त्वां सर्वतोऽनन्तरूपम्] हें असो स्वर्ग पाताळ । की भूमी दिशा अंतराळ । हे विवक्षा ठेली सकळ । मूर्तिमय देखतसें ॥ ज्ञाने.११.२७९ ॥ तुजविण एकादियाकडे । परमाणूहि एतुला कोडें । अवकाश पाहतसें परी न सांपडे । ऐसें व्यापिलें तुवां ॥ ज्ञाने.११.२८० ॥ इयें नानापरी अपरिमितें । जेतुलीं सांठविलीं होतीं महाभूतें । तेतुलाही पवाड तुवां अनंतें । कोंदला देखतसें ॥ ज्ञाने.११.२८१ ॥ ऐसा कवणे ठायाहूनि तूं आलासी । एथ बैसलासि की उभा आहासी । आणि कवणिये मायेचिये पोटीं होतासी । तुझें ठाण केवढें ॥ ज्ञाने.११.२८२ ॥ तुझें रूप वय कैसें । तुजपैलीकडे काय असे । तूं कायिसयावरी आहासि ऐसें । पाहिलें मियां ॥ ज्ञाने.११.२८३ ॥ तंव देखिलें जी आघवेंचि । तरी आतां तुझा ठाव तूंचि । तूं कवणाचा नव्हेसि ऐसाचि । अनादि आयता ॥ ज्ञाने.११.२८४ ॥ तूं उभा ना बैठा । दिघडा ना खुजटा । तुज तळीं वरी वैकुंठा । तूंचि आहासी ॥ ज्ञाने.११.२८५ ॥ तूं रूपें आपणयांचि ऐसा । देवा तुझी तूंचि वयसा । पाठी पोट परेशा । तुझें तूं गा ॥ ज्ञाने.११.२८६ ॥ किंबहुना आतां । तुझें तूंचि आघवें अनंता । हें पुढतपुढती पाहातां । देखिलें मियां ॥ ज्ञाने.११.२८७ ॥ [नान्तं न मध्यं न पुनस्तवादिं] परि या तुझिया रूपाआंत । जी उणीव एक असें देखत । जे आदि मध्य अंत । तीन्ही नाहीं ॥ ज्ञाने.११.२८८ ॥ येऱ्हवीं गिंवसिलें आघवाठायीं । परि सोय न लाहेचि कंहीं । म्हणोनि त्रिशुद्धी हे नाहीं । तीन्ही एथ ॥ ज्ञाने.११.२८९ ॥ एवं आदिमध्यांतरहिता । [पश्यामि विश्वेश्वर विश्वरूप] तूं विश्वेश्वरा अपरिमिता । देखिलासि जी तत्त्वता । विश्वरूपा ॥ ज्ञाने.११.२९० ॥ तुज महामूर्तीचिया आंगीं । उमटलिया पृथक् मूर्ती अनेगी । लेइलासि वानेपरीची आंगी । ऐसा आवडतु आहासी ॥ ज्ञाने.११.२९१ ॥ नाना पृथक् मूर्ती तिया द्रुमवल्ली । तुझिया स्वरूपमहाचळीं । दिव्यालंकार फुलीं फळीं । सासिन्नलिया ॥ ज्ञाने.११.२९२ ॥ हो कां जे महोदधी तूं देवा । जहालासि तरंगमूर्ती हेलावा । की तूं एक वृक्ष बरवा । मूर्तिफळीं फळलासी ॥ ज्ञाने.११.२९३ ॥ जी भूतीं भूतळ मांडिलें । जैसें नक्षत्रीं गगन गुढारलें । तैसें मूर्तिमय भरलें । देखतसें तुझें रूप ॥ ज्ञाने.११.२९४ ॥ जी एकेकीच्या अंगप्रांतीं । होय जाय हे त्रिजगती । एवढियाही तुझ्या आंगीं मूर्ती । की रोमा जालिया ॥ ज्ञाने.११.२९५ ॥ [चूर्णिका] ऐसा पवाड मांडूनि विश्वाचा । तूं कवण पां एथ कोणाचा । हें पाहिलें तंव आमुचा । सारथी तोचि तूं ॥ ज्ञाने.११.२९६ ॥ तरी मज पाहातां मुकुंदा । तूं ऐसाचि व्यापक सर्वदा । मग भक्तानुग्रहें तया मुग्धा । रूपातें धरिसी ॥ ज्ञाने.११.२९७ ॥ कैसें चहूं भुजांचें सांवळें । पाहातां वोल्हावती मन डोळे । खेम देऊं जाइजे तरि आकळे । दोहींचि बाहीं ॥ ज्ञाने.११.२९८ ॥ ऐसी मूर्ति कोडिसवाणी कृपा । करूनि होसी ना विश्वरूपा । की आमुचियाचि दिठी सलेपा । जे सामान्यत्वें देखती ॥ ज्ञाने.११.२९९ ॥ तरि आतां दिठीचा विटाळ गेला । तुवां सहजें दिव्यचक्षु केला । म्हणोनि यथारूपें देखवला । महिमा तुझा ॥ ज्ञाने.११.३०० ॥ परि मकरतुंडामागिलेकडे । होतासि तोचि तूं एवढें । रूप जाहालासि हें फुडें । वोळखिलें मियां ॥ ज्ञाने.११.३०१ ॥</p>
<p>किरीटिनं गदिनं चक्रिणं च तेजोराशिं सर्वतो दीप्तिमन्तम् । पश्यामि त्वां दुर्निरीक्ष्यं समन्ताद्दीप्तानलार्कद्युतिमप्रमेयम् ॥ भ.गी.११.१७ ॥</p>
<p>[किरीटिनं गदिनं चक्रिणं च] नोहे तोचि हा शिरीं । मुकुट लेइलासि श्रीहरि । परि आतांचें तेज आणि थोरी । नवल की बहु हें ॥ ज्ञाने.११.३०२ ॥ तेंचिं हें वरिलीयेचि हातीं । चक्र परजितयां आयती । सांवरितासि विश्वमूर्ती । ते न मोडे खुण ॥ ज्ञाने.११.३०३ ॥ येरीकडे तेचि हे नोहे गदा । आणि तळिलिया दोनी भुजा निरायुधा । वागोरे सांवरावया गोविंदा । संसरिलिया ॥ ज्ञाने.११.३०४ ॥ आणि तेणेंचि वेगें सहसा । माझिया मनोरथासरिसा । जाहालासि विश्वरूपा विश्वेशा । म्हणोनि जाणें ॥ ज्ञाने.११.३०५ ॥ [तेजोराशिं सर्वतो दीप्तिमन्तम्] परि कायसें बा हें चोज । विस्मय करावयाही पाड नाहीं मज । चित्त होऊनि जातसे निर्बुज । आश्चर्यें येणें ॥ ज्ञाने.११.३०६ ॥ हें एथ आथी कां येथ नाहीं । ऐसें विवरों न ये कांहीं । नवल अंगप्रभेची नवाई । कैसी कोंदली सैंघ ॥ ज्ञाने.११.३०७ ॥ [दीप्तानलार्कद्युतिमप्रमेयम्] एथ अग्नीचीही दिठी करपत । सूर्य खद्योत तैसा हारपत । ऐसें तीव्रपण अद्भुत । तेजाचें यया ॥ ज्ञाने.११.३०८ ॥ हो कां महातेजाचिया महार्णवीं । बुडोनि गेली सृष्टि आघवी । की युगांतविजूंच्या पालवीं । झांकलें गगन ॥ ज्ञाने.११.३०९ ॥ ना तरी संहारतेजाचिया ज्वाळा । तोडोनि माच बांधला अंतराळां । [दुर्निरीक्ष्यं] आतां दिव्यज्ञानाचिया डोळां । पहावेना ॥ ज्ञाने.११.३१० ॥ उज्ज्वळ अधिकाधिक बहुवस । धडाडीत आहे अतिदाहस । पडत दिव्यचक्षूसही त्रास । न्याहाळितां ॥ ज्ञाने.११.३११ ॥ हो कां जे महाप्रळयींचा भडाड । होता काळाग्निरुद्राचिया ठायीं गूढ । तो तृतीयनयनाचा मढ । फुटला जैसा ॥ ज्ञाने.११.३१२ ॥ तैसें पसरलेनि प्रकाशें । सैंघ पांचवनिचेया ज्वाळांचे वळसे । पडतां ब्रह्मकटाह कोळिसे । होत आहाती ॥ ज्ञाने.११.३१३ ॥ [पश्यामि त्वां] ऐसा अद्भुत तेजोराशी । जन्मा नवल म्यां देखिलासी । नाहीं व्याप्ती आणि कांतीसी । पार जी तुझिया ॥ ज्ञाने.११.३१४ ॥</p>
<p>त्वमक्षरं परमं वेदितव्यं त्वमस्य विश्वस्य परं निधानम् । त्वमव्ययः शाश्वतधर्मगोप्ता सनातनस्त्वं पुरुषो मतो मे ॥ भ.गी.११.१८ ॥</p>
<p>अनादिमध्यान्तमनन्तवीर्यमनन्तबाहुं शशिसूर्यनेत्रम् । [त्वमव्यय इति] देवा तूं अक्षर । औटाविये मात्रेेसि पर । श्रुती जयांचें घर । गिंवसीत आहाती ॥ ज्ञाने.११.३१५ ॥ जें आकाराचें आयतन । जें विश्वनिक्षेपैकनिधान । [त्वमस्य विश्वस्य परं निधानम्] तें अव्यय तूं गहन । अविनाश जी ॥ ज्ञाने.११.३१६ ॥ तूं धर्माचा वोलावा । अनादिसिद्ध तूं नित्य नवा । जाणें मी सदतिसावा । पुरुष विश्वेश तूं ॥ ज्ञाने.११.३१७ ॥ [अनादिमध्यान्तमनन्तवीर्यं] तूं आदिमध्यांतरहित । स्वसामर्थ्य तूं अनंत । विश्वबाहु अपरिमित । विश्वचरण तूं ॥ ज्ञाने.११.३१८ ॥ [शशिसूर्यनेत्रं] पैं चंद्र चंडांशु डोळां । दावितासि कोपप्रसाद लीळा । एकां रुससी तमाचिया डोळां । एकां पाळितोसि कृपादृष्टी ॥ ज्ञाने.११.३१९ ॥ [पश्यामीत्यादिसार्धत्रयोदशभिः श्लोकैः समग्रं वैराग्यमाह]</p>
<p>पश्यामि त्वां दीप्तहुताशवक्त्रं स्वतेजसा विश्वमिदं तपन्तम् ॥ ज्ञाने.११.३२० ॥</p>
<p>[पश्यामि त्वां दीप्तहुताशवक्त्रं] जी एवंविधा तूतें । मी देखतसें हें निरुतें । पेटलें प्रळयाग्नीचें उजितें । तैसें वक्त्र हें तुझें ॥ ज्ञाने.११.३२१ ॥ वणिवेनि पेटले पर्वत । कवळूनि ज्वाळांचे उभड उठत । तैसी चाटीत दाढा दांतांत । जीभ लोळे ॥ ज्ञाने.११.३२२ ॥ [स्वतेजसा विश्वमिदं तपन्तम्] इये वदनींचिये उबा । आणि जी सर्वांगकांतीचिया प्रभा । विश्व तातलें अति क्षोभा । जात आहे ॥ ज्ञाने.११.३२३ ॥</p>
<p>द्यावापृथिव्योरिदमन्तरं हि व्याप्तं त्वयैकेन दिशश्च सर्वाः । दृष्ट्वाद्भुतं रूपमुग्रं तवेदं लोकत्रयं प्रव्यथितं महात्मन् ॥ भ.गी.११.२० ॥</p>
<p>[द्यावापृथिव्योरिति] कां जे द्यौर्लोक आणि पाताळ । पृथिवी आणि अंतराळ । अथवा दशदिशा समाकुळ । दिशाचक्र ॥ ज्ञाने.११.३२४ ॥ हें आघवेंचि तुवां एकें । भरलें देखत आहें कौतुकें । परि गगनाहीसकट भयानकें । आप्लविजे जेवीं ॥ ज्ञाने.११.३२५ ॥ [दृष्ट्वाद्भुतं रूपमुग्रं तवेदं] ना तरी अद्भुतरसाचिया कल्लोळीं । जाहाली चवदाही भुवनांसि कढियाळी । तैसें आश्चर्यच मग मी आकळीं । काय एक ॥ ज्ञाने.११.३२६ ॥ नावरे व्याप्ती हे असाधारण । न साहवे रूपाचें उग्रपण । सुख दूरी गेलें परी प्राण । विपायें धरी जग ॥ ज्ञाने.११.३२७ ॥ देवा ऐसें देखोनि तूतें । नेणों कैसें आलें भयाचें भरितें । [लोकत्रयं प्रव्यथितं महात्मन्] आतां दुःखकल्लोळीं झळंबतें । तीन्ही भुवनें ॥ ज्ञाने.११.३२८ ॥ येऱ्हवीं तुज महात्मयाचें देखणें । तरि भयदुःखासि कां मेळवणें । परि हें सुख नव्हेचि जेणें गुणें । तें जाणवत आहे मज ॥ ज्ञाने.११.३२९ ॥ जंव तुझें रूप नोहे दिठें । तंव जगासि संसारिक गोमटें । आतां देखिलासि तरी विषयविटें । उपजला त्रास ॥ ज्ञाने.११.३३० ॥ तेवींचि तुज देखिलियासाठीं । काय सहसा तुज देवों येईल मिठी । आणि नेदीं तरी शोकसंकटीं । राहों केविं ॥ ज्ञाने.११.३३१ ॥ म्हणोनि मागां सरों तंव संसार । अडवीत येतसे अनिवार । आणि पुढां तूं तंव अनावर । न येसी घेवों ॥ ज्ञाने.११.३३२ ॥ ऐसा माझारिलिया सांकडां । बापुड्या त्रैलोक्याचा होतसे हुरडा । ऐसा हा ध्वनी जी फुडा । चोजवला मज ॥ ज्ञाने.११.३३३ ॥ जैसा आरंबळला आगीं । तो समुद्रा ये निवावयालागीं । तंव कल्लोळपाणियाचिया तरंगीं । आगळा बिहे ॥ ज्ञाने.११.३३४ ॥ तैसें या जगासि जाहालें । तूतें देखोनि तळमळित ठेलें । -</p>
<p>अमी हि त्वां सुरसङ्घा विशन्ति केचिद्भीताः प्राञ्जलयो गृणन्ति । स्वस्तीत्युक्त्वा महर्षिसिद्धसङ्घाः स्तुवन्ति त्वां स्तुतिभिः पुष्कलाभिः ॥ ज्ञाने.११.३३५ ॥</p>
<p>[‘भयानकरसः’ अमी हि त्वां सुरसङ्घा विशन्ति] यामाजि पैल भले । सुरांचे मेळावे ॥ ज्ञाने.११.३३६ ॥ हे तुझेनि आंगिकें तेजें । जाळूनि सर्व कर्मांचीं बीजें । मिळत तुज आंत निजें । सद्भावेंसीं ॥ ज्ञाने.११.३३७ ॥ [केचिद्भीताः प्राञ्जलयो गृणन्ति] आणिक एक सावियाचि भयभीरु । सर्वस्वें धरूनि तुझी मोहरु । तुज प्रार्थिताति करु । जोडोनियां ॥ ज्ञाने.११.३३८ ॥ देवा अविद्यार्णवीं पडिलों । जी विषयवागुरें आतुडलों । स्वर्गसंसाराचिया सांकडलों । दोहीं भागीं ॥ ज्ञाने.११.३३९ ॥ ऐसें आमुचें सोडविणें । तुजवांचोनि कीजेल कवणें । तुज शरण गा सर्वप्राणें । म्हणत देवा ॥ ज्ञाने.११.३४० ॥ [स्वस्तीति] आणि महर्षी अथवा सिद्ध । विद्याधरसमूह विविध । हे बोलत तुज स्वस्तिवाद । करिती स्तवन ॥ ज्ञाने.११.३४१ ॥</p>
<p>रुद्रादित्या वसवो ये च साध्या विश्वेऽश्विनौ मरुतश्चोष्मपाश्च । गन्धर्वयक्षासुरसिद्धसङ्घा वीक्षन्ते त्वां विस्मिताश्चैव सर्वे ॥ भ.गी.११.२२ ॥</p>
<p>[रुद्रादित्या इति] हे रुद्रादित्यांचे मेळावे । वसु हन साध्य आघवे । अश्विनौ देव विश्वेदेव विभवें । वायुही हे जी ॥ ज्ञाने.११.३४२ ॥ अवधारा पितर [गन्धर्वयक्षासुरसिद्धसङ्घा] हन गंधर्व । पैल यक्षरक्षोगण सर्व । जी महेंद्रमुख्य देव । कां सिद्धादिक ॥ ज्ञाने.११.३४३ ॥ [वीक्षन्ते त्वां विस्मिताश्चैव सर्वे] हे आघवेचि आपुलालिया लोकी । उत्कंठित अवलोकी । हे महामूर्ती दैविकी । पाहात आहाती ॥ ज्ञाने.११.३४४ ॥ मग पाहात पाहात प्रतिक्षणीं । विस्मित होऊनि अंतःकरणीं । [स्तुवन्ति त्वां स्तुतिभिः पुष्कलाभिः श्लो. २१] करित निजमुकुटीं वोवाळणी । प्रभुजी तुज ॥ ज्ञाने.११.३४५ ॥ ते जय जय घोष कलरवें । स्वर्ग गाजविती आघवे । ठेवित ललाटावरी बरवे । करसंपुट ॥ ज्ञाने.११.३४६ ॥ तिये विनयद्रुमाचिये अटवीं । सुरवाडली सात्त्विकांची माधवी । म्हणोनि करसंपुटपल्लवीं । तूं होतासि फळ ॥ ज्ञाने.११.३४७ ॥</p>
<p>रूपं महत्ते बहुवक्त्रनेत्रं महाबाहो बहुबाहूरुपादम् । बहूदरं बहुदंष्ट्राकरालं दृष्ट्वा लोकाः प्रव्यथितास्तथाहम् ॥ भ.गी.११.२३ ॥</p>
<p>[रूपं महत्ते बहुवक्त्रनेत्रं] जी लोचनां भाग्य उदेलें । मना सुखाचें सुयाणें पाहलें । जे अगाध तुझें देखिलें । विश्वरूप इहीं ॥ ज्ञाने.११.३४८ ॥ हें लोकत्रयव्यापक रूपडें । पाहातां देवांही वचक पडे । याचें सन्मुखपण जोडे । भलतयाकडुनी ॥ ज्ञाने.११.३४९ ॥ ऐसें एकचि परी विचित्रें । आणि भयानकें वक्त्रें । बहुलोचन [महाबाहो बहुबाहूरुपादं] हे सशस्त्रें । अनंतभुजा ॥ ज्ञाने.११.३५० ॥ अनंत ऊरु बाहु चरण । [बहूदरं बहुदंष्ट्राकरालं] बहूदर आणि नानावर्ण । कैसें प्रतिवदनीं मातलेपण । आवेशाचें ॥ ज्ञाने.११.३५१ ॥ हो कां महाकल्पाचिया अंतीं । तवकलेनि यमें जेउततेउतीं । प्रळयाग्नीचीं उजितीं । आंबुखिलीं जैसीं ॥ ज्ञाने.११.३५२ ॥ ना तरी संहारत्रिपुरारीचीं यंत्रें । की प्रळयभैरवाचीं क्षेत्रें । नाना युगांतशक्तीचीं पात्रें । भूतखिचा वोडवलीं ॥ ज्ञाने.११.३५३ ॥ तैसीं जियेतियेकडे । तुझीं वक्त्रें जीं प्रचंडें । न समाती दरीमाजि सिंहाडे । तैसे दशन दिसती रागिट ॥ ज्ञाने.११.३५४ ॥ जैसें काळरात्रीचेनि आधारें । उल्हासत निघती संहारखेचरें । तैसिया वदनीं प्रळयरुधिरें । काटलिया दाढा ॥ ज्ञाने.११.३५५ ॥ हें असो काळें अवंतिलें रण । कां सर्व संहारें मातलें मरण । तैसें अतिभिंगुळवाणेंपण । वदनीं तुझिये ॥ ज्ञाने.११.३५६ ॥ [दृष्ट्वा लोकाः प्रव्यथिताः] हे बापडी लोकसृष्टी । मोटकीयेचि पाहिली दिठी । आणि दुःखकाळिंदीचिया तटीं । झाड होऊनि ठेली ॥ ज्ञाने.११.३५७ ॥ तुज महामृत्यूचिया सागरीं । आतां हे त्रैलोक्यजीविताची तरी । शोक दुर्वातलहरीं । आंदोळत असे ॥ ज्ञाने.११.३५८ ॥ [तथाहं] एथ कोपोनि जरी वैकुंठें । ऐसें हन म्हणिपैल अवचटें । जे तुज लोकांचें काइ वाटे । तूं ध्यानसुख हें भोगीं ॥ ज्ञाने.११.३५९ ॥ तरी जी लोकांचें कीर साधारण । वायां आड सूतसें वोडण । केवीं सहसा म्हणें प्राण । माझेचि कांपती ॥ ज्ञाने.११.३६० ॥ ज्या मज संहाररुद्र वासिपे । ज्या मजभेणें मृत्यु लपे । तो मी एथें अहाळबाहळीं कांपें । ऐसें तुवां केलें ॥ ज्ञाने.११.३६१ ॥ परी नवल बापा हे महामारी । इया नाम विश्वरूप जरी । हें भ्यासुरपणें हारी । भयासि आणी ॥ ज्ञाने.११.३६२ ॥</p>
<p>नभःस्पृशं दीप्तमनेकवर्णं व्यात्ताननं दीप्तविशालनेत्रम् । दृष्ट्वा हि त्वां प्रव्यथितान्तरात्मा धृतिं न विन्दामि शमं च विष्णो ॥ भ.गी.११.२४ ॥</p>
<p>[नभःस्पृशं] ठेलीं महाकाळेंसीं हटेंतटें । तैसीं कितीएकें मुखें रागिटें । इहीं वाढोनियां धाकुटें । आकाश केलें ॥ ज्ञाने.११.३६३ ॥ गगनाचेनि वाडपणें नाकळे । त्रिभुवनींचियाही वारिया न वेंटाळे । [दीप्तं] ययाचेनि वाफा आगी जळे । कैसें धडाडीत असे ॥ ज्ञाने.११.३६४ ॥ [अनेकवर्णं] तेवींचि एकासारिखें एक नोहे । एथ वर्णावर्णाचा भेद आहे । हो कां जे प्रळयीं सावावो लाहे । वह्नी ययाचा ॥ ज्ञाने.११.३६५ ॥ जयाचिये आंगींची दीप्ती येवढी । जे त्रैलोक्य कीजे राखोंडी । [व्यात्ताननं] की तयाही तोंडें आणि तोंडीं । दांत दाढा ॥ ज्ञाने.११.३६६ ॥ कैसा वारया धनुर्वात चढला । समुद्र की महापूरीं पडिला । विषाग्नि मारा प्रवर्तला । वडवानळासी ॥ ज्ञाने.११.३६७ ॥ हळाहळ अग्नि पियालें । नवल मरण मारा प्रवर्तलें । तैसें संहारतेजा या जाहालें । वदन देखा ॥ ज्ञाने.११.३६८ ॥ परी कोणें मानें विशाळ । जैसें तुटिलिया अंतराळ । आकाशासि कव्हाळ । पडोनि ठेलें ॥ ज्ञाने.११.३६९ ॥ ना तरी काखे सूनि वसुंधरी । जैं हिरण्याक्ष रिगाला विवरीं । तैं उघडलें हाटकेश्वरीं । जेविं पाताळकुहर ॥ ज्ञाने.११.३७० ॥ तैसा वक्त्रांचा विकाश । माजि जिव्हांचा आगळाचि आवेश । विश्व न पुरे म्हणो घांस । न भरीचि कोडें ॥ ज्ञाने.११.३७१ ॥ आणि पाताळव्याळांचिया फूत्कारीं । गरळज्वाळा लागती अंबरीं । तैसी पसरलिये वदनदरी- । माजि हे जिव्हा ॥ ज्ञाने.११.३७२ ॥ काढूनि प्रळयविजूचीं जुंबाडें । जैसे पन्नासिले गगनाचे हुडे । तैसे आवाळुवांवरी आंकडे । धगधगीत दाढांचे ॥ ज्ञाने.११.३७३ ॥ [दीप्तविशालनेत्रम्] आणि ललाटपटाचिये खोळे । जैसे भयातें भेडविताति डोळे । हो कां जे महामृत्यूचे उमाळे । कडवसां राहिले ॥ ज्ञाने.११.३७४ ॥ [दृष्ट्वा हि त्वां] ऐसें वाऊनि भयाचें भोज । एथ काय निपजवूं पाहातोसि काज । तें नेणों परी मज । मरणभय आलें ॥ ज्ञाने.११.३७५ ॥ देवा विश्वरूप पाहावयाचे डोहळे । केले तियें पावलों प्रतिफळें । बापा देखिलासी आतां डोळे । निवावे तैसे निवाले ॥ ज्ञाने.११.३७६ ॥ [प्रव्यथितान्तरात्मा] अहो देह पार्थिव कीर जाये । ययाची काकुळती कवणा आहे । परी आतां चैतन्य माझें विपायें । वांचेल की न वांचे ॥ ज्ञाने.११.३७७ ॥ येऱ्हवीं भयास्तव आंग कांपे । नावेक आगळें तरी मन तापे । अथवा बुद्धीही वासिंपे । अभिमान विसरिजे ॥ ज्ञाने.११.३७८ ॥ परी येतुलियाहि वेगळा । जो केवळ आनंदैककळा । तया अंतरात्मयाही निश्चळा । आली शियारी ॥ ज्ञाने.११.३७९ ॥ बाप साक्षात्काराचा वेध । कैसा देशधडी केला बोध । हा गुरुशिष्य- संबंध । विपायें नांदे ॥ ज्ञाने.११.३८० ॥ देवा तुझ्या ये दर्शनीं । जें वैकल्य उपजलें आहे अंतःकरणीं । तें सांवरावयालागीं गंवसणी । धैर्याची करितसें ॥ ज्ञाने.११.३८१ ॥ [धृतिं न विन्दामि शमं च विष्णो] तंव माझेनि नामें धैर्य हारपलें । की तयाहीवरी विश्वरूपदर्शन जाहालें । हें असो परि मज भलें आतुडविलें । उपदेशा इया ॥ ज्ञाने.११.३८२ ॥ जीव विसंवावयाचिया चाडा । सैंघ धांवाधांवी करितसे बापुडा । परि सोयही कवणेकडां । न लभे एथ ॥ ज्ञाने.११.३८३ ॥ ऐसें विश्वरूपाचिया महामारी । जीवित्व गेलें आहे चराचरीं । जी न बोलें तरि काय करीं । कैसेनि राहें ॥ ज्ञाने.११.३८४ ॥</p>
<p>दंष्ट्राकरालानि च ते मुखानि दृष्ट्वैव कालानलसन्निभानि । दिशो न जाने न लभे च शर्म प्रसीद देवेश जगन्निवास ॥ भ.गी.११.२५ ॥</p>
<p>[दंष्ट्राकरालानीति] पैं अखंड डोळ्यांपुढें । फुटलें जैसें महाभयाचें भांडें । तैसीं तुझीं मुखें वितंडें । पसरलीं देखें ॥ ज्ञाने.११.३८५ ॥ असो दांतदाढांची दाटी । न झांकवे मा दोहों वोठीं । सैंघ प्रळयशस्त्रांचिया दाट कांटी । लागलिया जैशा ॥ ज्ञाने.११.३८६ ॥ जैसें तक्षका विष भरलें । हो कां जे काळरात्रीं भूत संचरलें । की आग्नेयास्त्र प्रेरिलें । वज्राग्नीं जैसें ॥ ज्ञाने.११.३८७ ॥ तैसीं तुझीं वक्त्रें प्रचंडें । वरी आवेश हा बाहेरि वोसंडे । आले मरणरसाचे लोंढे । आम्हांवरी ॥ ज्ञाने.११.३८८ ॥ संहारसमयींचा चंडानिळ । आणि महाकल्पांत प्रलयानळ । या दोहीं जैं होय मेळ । तैं काय एक न जळे ॥ ज्ञाने.११.३८९ ॥ तैसीं संहारकें तुझीं मुखें । देखोनि धीर कां आम्हां पारुखे । [दिशो न जाने] आतां भुललों मी दिशा न देखें । आपणपें नेणें ॥ ज्ञाने.११.३९० ॥ [न लभे च शर्म] मोटकें विश्वरूप डोळां देखिलें । आणि सुखाचें अवर्षण पडिलें । आतां जापाणिं जापाणिं आपुलें । अस्ताव्यस्त हें ॥ ज्ञाने.११.३९१ ॥ ऐसें करिसी म्हणोनि जरि जाणें । तरी हे गोष्टि सांगावी कां मी म्हणें । आतां एक वेळ वांचवीं जी प्राणें । या स्वरूपप्रलयापासोनी ॥ ज्ञाने.११.३९२ ॥ जरि तूं गोसावी आमुचा अनंता । तरि सुईं वोडण माझिया जीविता । सांठवीं पसारा हा मागुता । महामारीचा ॥ ज्ञाने.११.३९३ ॥ [जगन्निवास] आइकें सकळ देवांचिये परदेवते । तुवां चैतन्यें गा विश्व वसतें । तें विसरलासि हें उपरतें । संहारूं आदरिलें ॥ ज्ञाने.११.३९४ ॥ [प्रसीद देवेश] म्हणोनि वेगीं प्रसन्न होईं देवराया । संहरीं संहरीं आपुली माया । काढीं मातें महाभया- । पासोनियां ॥ ज्ञाने.११.३९५ ॥ हा ठायवरी पुढतपुढती । तूतें म्हणिजे बहुवा काकुळती । ऐसा मी विश्वमूर्ती । भेडका जाहालों ॥ ज्ञाने.११.३९६ ॥ जैं अमरावतीये आला धाडा । तैं म्यां एकलेनि केला उवेडा । जो मी काळाचियाही तोंडा । वासिपु न धरीं ॥ ज्ञाने.११.३९७ ॥ परि तया आंतुल नव्हे हें देवा । एथ मृत्यूसही करूनि चढावा । तुवां आमुचाचि घोंट भरावा । या सकळ विश्वेंसीं ॥ ज्ञाने.११.३९८ ॥ कैसा नव्हतां प्रलयाचा वेळ । गोखातुचि मिनलासि काळ । बापुडा हा त्रिभुवनगोळ । अल्पायु जाहाला ॥ ज्ञाने.११.३९९ ॥ अहा भाग्या विपरीता । विघ्न उठिलें शांति करितां । कटकटा विश्व गेलें आतां । तूं लागलासी ग्रसूं ॥ ज्ञाने.११.४०० ॥ हें नव्हे मा रोकडें । सैंघ पसरूनियां तोंडें । कवळितासि चहूंकडे । सैन्यें इयें ॥ ज्ञाने.११.४०१ ॥</p>
<p>अमी च त्वां धृतराष्ट्रस्य पुत्राः सर्वे सहैवावनिपालसङ्घैः । भीष्मो द्रोणः सूतपुत्रस्तथासौ सहास्मदीयैरपि योधमुख्यैः ॥ भ.गी.११.२६ ॥</p>
<p>[रौद्ररसः-अमी च त्वां धृतराष्ट्रस्य पुत्राः] नोहेति हे कौरवकुळींचे वीर । आंधळिया धृतराष्ट्राचे कुमर । हे गेले गेले सहपरिवार । तुझिया वदनीं ॥ ज्ञाने.११.४०२ ॥ [सर्वे सहैवावनिपालसङ्घैः] आणि जे जे यांचेनि सावायें । आले देशोदेशींचे राये । तयांचें सांगावया जावों न लाहे । ऐसें सरकटित आहासि ॥ ज्ञाने.११.४०३ ॥ मदमुखाचिया संघटा । घेत आहासि घटघटां । आरणी हन थाटा । देतासि मिठी ॥ ज्ञाने.११.४०४ ॥ जंत्रावरिचील मार । पदातींचे मोगर । मुखाआंत भार । हारपताति मा ॥ ज्ञाने.११.४०५ ॥ कृतांताचिया जावळी । जें एकचि विश्वातें गिळी । तियें कोटीवरी सगळीं । गिळितासि शस्त्रें ॥ ज्ञाने.११.४०६ ॥ चतुरंगा परिवारा । संजोडियां रहंवरां । दांत न लाविसी मा परमेश्वरा । कैसा तुष्टलासि बरवा ॥ ज्ञाने.११.४०७ ॥ [भीष्मो द्रोणः सूतपुत्रस्तथासौ] हां गा भीष्माऐसा कवण । सत्यशौर्यनिपुण । तोही आणि ब्राह्मण द्रोण । ग्रसिलासि कटकटा ॥ ज्ञाने.११.४०८ ॥ अहा सहस्रकराचा कुमर । एथ गेला गेला कर्ण वीर । [सहास्मदीयैरपि योधमुख्यैः] आणि आमुचिया आघवयांचा केर । फेडिला देखों ॥ ज्ञाने.११.४०९ ॥ कटकटा धातया । कैसें जाहालें अनुग्रहा यया । मियां प्रार्थूनि जगा बापुडिया । आणिलें मरण ॥ ज्ञाने.११.४१० ॥ [अयमभिप्रायः] मागां थोडिया बहुवा उपपत्ती । येणें सांगीतलिया विभूती । तैसा नसेचि मा पुढती । बैसलों पुसों ॥ ज्ञाने.११.४११ ॥ म्हणोनि भोग्य तें त्रिशुद्धी न चुके । आणि बुद्धीही होणारा-सारिखी ठाके । माझ्या कपाळीं पिटावें लोकें । तें लोटेल काह्यां ॥ ज्ञाने.११.४१२ ॥ पूर्वीं अमृतही हाता आलें । परी देव नसतीचि उगले । मग काळकूट उठविलें । शेवटीं जैसें ॥ ज्ञाने.११.४१३ ॥ परि तें एकबगीं थोडें । केलिया पतिकारा माजिवडें । आणि तिये अवसरींचें तें सांकडें । निस्तरविलें शंभू ॥ ज्ञाने.११.४१४ ॥ आतां हा जळता वारा कें वेंटाळे । कोणा हें विषा भरलें गगन गिळे । महाकाळेंसि कें खेळें । आंगवत असे ॥ ज्ञाने.११.४१५ ॥ ऐसा अर्जुन दुःखें शिणत । शोचित असे जिवाआंत । परि न देखे तो प्रस्तुत । अभिप्राय देवाचा ॥ ज्ञाने.११.४१६ ॥ जे मी मारिता हे कौरव मरते । ऐसेनि वेंटाळिला होता मोहें बहुतें । तो फेडावयालागीं अनंतें । हें दाखविलें निज ॥ ज्ञाने.११.४१७ ॥ अरे कोण्ही कोण्हातें न मारी । एथ मीचि हो सर्व संहारीं । हें विश्वरूपव्याजें हरी । प्रकटित असे ॥ ज्ञाने.११.४१८ ॥ परि वायांचि व्याकुळता । तें न चोजवेचि पंडुसुता । मग अहा कंप नव्हता । वाढवित असे ॥ ज्ञाने.११.४१९ ॥</p>
<p>वक्त्राणि ते त्वरमाणा विशन्ति दंष्ट्राकरालानि भयानकानि । केचिद्विलग्ना दशनान्तरेषु सन्दृश्यन्ते चूर्णितैरुत्तमाङ्गैः ॥ भ.गी.११.२७ ॥</p>
<p>[वक्त्राणि ते त्वरमाणा विशन्ति] तेथ म्हणे पहा हो एके वेळे । सासिकवचेंसिं दोन्हीं दळें । वदनीं गेलीं आभाळें । गगनीं कां जैसीं ॥ ज्ञाने.११.४२० ॥ कां महाकल्पाचिया शेवटीं । जैं कृतांत कोपला होय सृष्टी । तैं एकविसांहि स्वर्गां मिठी । पाताळासकट दे ॥ ज्ञाने.११.४२१ ॥ ना तरी उदासीनें दैवें । संचकाचीं वैभवें । जेथींचीं तेथ स्वभावें । विलया जाती ॥ ज्ञाने.११.४२२ ॥ तैसीं सासिंनलीं सैन्यें एकवटें । इयें मुखीं जाहालीं प्रविष्टें । परि एकही तोंडौनि न सुटे । कैसें कर्म देखा ॥ ज्ञाने.११.४२३ ॥ अशोकाचे अंगवसे । चघळिले करेनि जैसे । लोक वक्त्रांमाजि तैसे । वायां गेले ॥ ज्ञाने.११.४२४ ॥ [दंष्ट्राकरालानि] परि सिसाळें मुकुटेंसीं । पडिलीं दाढांचे सांडसीं । पीठ होत कैसीं । दिसत आहाती ॥ ज्ञाने.११.४२५ ॥ [केचिद्विलग्ना दशनान्तरेषु] तियें रत्नें दांतांचिये सवडीं । कूट लागलें जिभेच्या बुडीं । कांहीं कांहीं आगरडीं । दंष्ट्रांचीं माखलीं ॥ ज्ञाने.११.४२६ ॥ हो कां जे विश्वरूपें काळें । ग्रसिलीं लोकांचीं शरीरबळें । परि जीवदेहींचीं सालें । अवश्य की राखिलीं ॥ ज्ञाने.११.४२७ ॥ [सन्दृश्यन्ते चूर्णितैरुत्तमाङ्गैः] तैसीं शरीरामाजि चोखडीं । इयें उत्तमांगें होतीं फुडीं । म्हणोनि महाकाळाचियाहि तोंडीं । परि उरलीं शेखीं ॥ ज्ञाने.११.४२८ ॥ [भयानकानि] मग म्हणे हें काई । जन्मलयां आन मोहरचि नाहीं । जग आपैसेंचि वदनडोहीं । संचारताहे मा ॥ ज्ञाने.११.४२९ ॥ यया आपेंआप आघविया सृष्टी । लागलिया आहाति वदनाचिया शेवटीं । आणि हा जेथिंचिया तेथ मिठी । देतसे उगला ॥ ज्ञाने.११.४३० ॥ ब्रह्मादिक समस्त । उंचा मुखामाजि धांवत । येर सामान्य हे भरत । ऐलीच वदनीं ॥ ज्ञाने.११.४३१ ॥ [चूर्णिका] आणीकही भूतजात । तें उपजलेचि ठायीं ग्रसित । परि याचिया मुखा निभ्रांत । न सुटेचि कांहीं ॥ ज्ञाने.११.४३२ ॥</p>
<p>यथा नदीनां बहवोऽम्बुवेगाः समुद्रमेवाभिमुखा द्रवन्ति । तथा तवामी नरलोकवीरा विशन्ति वक्त्राण्यभिविज्वलन्ति ॥ भ.गी.११.२८ ॥</p>
<p>[यथा नदीनामिति] जैसे महानदीचे वोघ । वहिले ठाकती समुद्राचें आंग । [तथा तवामी नरलोकवीरा विशन्ति] तैसें आघवांचिकडूनि जग । प्रवेशत मुखीं ॥ ज्ञाने.११.४३३ ॥ आयुष्यपंथें प्राणिगणीं करोनि । अहोरात्रांचीं सोवाणीं । [वक्त्राण्यभिविज्वलन्ति] वेगें वक्त्रमिळणीं । साधिजत आहाती ॥ ज्ञाने.११.४३४ ॥</p>
<p>यथा प्रदीप्तं ज्वलनं पतङ्गा विशन्ति नाशाय समृद्धवेगाः । तथैव नाशाय विशन्ति लोकास्तवापि वक्त्राणि समृद्धवेगाः ॥ भ.गी.११.२९ ॥</p>
<p>[यथेति] जळतया गिरीच्या गवाखा । माजि घापती पतंगाचिया झाका । [तथैवेति] तैसे समग्र लोक देखा । इये वदनीं पडती ॥ ज्ञाने.११.४३५ ॥ [समृद्धवेगाः] परि जेतुलें येथ प्रवेशलें । तें तातलिया लोहें पाणि पां गिळिलें । वहिवटींहि पुसिलें । नाम रूप तयांचें ॥ ज्ञाने.११.४३६ ॥</p>
<p>लेलिह्यसे ग्रसमानः समन्ताल्लोकान् समग्रन्वदनैर्ज्वलद्भिः । तेजोभिरापूर्य जगत्समग्रं भासस्तवोग्रः प्रतपन्ति विष्णो ॥ भ.गी.११.३० ॥</p>
<p>[‘बीभत्सरसः’ ग्रसमानः] आणि येतुलियाही आरोगण । करितां भुके नाहीं उणेपण । कैसें दीपन असाधारण । उदयलें यया ॥ ज्ञाने.११.४३७ ॥ [लेलिह्यसे] जैसा रोगिया ज्वराहूनि उठिला । कां भणगा दुकाळ पाहला । तैसा जिभांचा लळलळाट देखिला । आवाळुवें चाटितां ॥ ज्ञाने.११.४३८ ॥ [समन्तात्] तैसें आहाराचे नांवें कांहीं । तोंडापासूनि उरलेंचि नाहीं । कैसी समसमित नवाई । भुकेलेपणाची ॥ ज्ञाने.११.४३९ ॥ काय सागराचा घोंट भरावा । की पर्वताचा घांस करावा । ब्रह्मकटाह घालावा । आघवाचि दाढे ॥ ज्ञाने.११.४४० ॥ दिशा सगळियाचि गिळाविया । चांदिणिया चाटूनि घ्याविया । ऐसें वर्तत आहे साविया । लोलुप्य बा तुझें ॥ ज्ञाने.११.४४१ ॥ [वदनैर्ज्वलद्भिः] जैसा भोगीं काम वाढे । कां इंधनें आगीसि हकाक चढे । तैसी खातखातांचि तोंडें । खाखातें ठेलीं ॥ ज्ञाने.११.४४२ ॥ कैसें एकचि केवढें पसरलें । त्रिभुवन जिव्हाग्रीं आहे टेंकलें । जैसें कां कविंठ घातलें । वडवानळीं ॥ ज्ञाने.११.४४३ ॥ ऐसीं अपार वदनें । आतां येतुलीं कैंचीं त्रिभुवनें । कां आहार न मिळतां येणें मानें । वाढविलीं सैंघ ॥ ज्ञाने.११.४४४ ॥ अगा हा लोक बापुडा । जाहाला वदनज्वाळां वरपडा । जैसीं वणवेयाचिया वेढां । सांपडती मृगें ॥ ज्ञाने.११.४४५ ॥ [तेजोभिरापूर्य जगत्समगं] आतां तैसें या विश्वा जाहालें । देव नव्हे हें कर्म आलें । कां जगजळचरां पांगिलें । जाळें काळें ॥ ज्ञाने.११.४४६ ॥ [भासस्तवोग्रः प्रतपन्ति] आतां इये अंगप्रभेचिये वागुरे । कोणीकडूनि निगिजैल चराचरें । हीं वक्त्रें नोहेति जोहरें । वोडवलीं जगा ॥ ज्ञाने.११.४४७ ॥ आगी आपुलेनि दाहकपणें । कैसेनि पोळिजे तें नेणे । परी जया लागे तया प्राणें । सुटिका नाहीं ॥ ज्ञाने.११.४४८ ॥ ना तरी माझेनि तिखटपणें । कैसें निवटे हें शस्त्र कायि जाणे । कां आपुलिया मारा नेणे । विष जैसें ॥ ज्ञाने.११.४४९ ॥ तैसी तुज कांहीं । आपुलिया उग्रपणाची सेचि नाहीं । परि ऐलीकडिले मुखीं खाई । हों सरली जगाची ॥ ज्ञाने.११.४५० ॥ [विष्णो] अगा आत्मा तूं एक । सकळ विश्वव्यापक । तरि कां आम्हां अंतक । तैसा वोडवलासी ॥ ज्ञाने.११.४५१ ॥ तरि मियां सांडिली जीवित्वाची चाड । आणि तुवांही न धरावी भीड । मनीं आहे तें उघड । बोल पां सुखें ॥ ज्ञाने.११.४५२ ॥ किती वाढविसी या उग्ररूपा । आंगींचें भगवंतपण आठवीं बापा । नाहीं तरि कृपा । मजपुरती पाहीं ॥ ज्ञाने.११.४५३ ॥</p>
<p>आख्याहि मे को भवानुग्ररूपो नमोऽस्तु ते देववर प्रसीद । विज्ञातुमिच्छामि भवन्तमाद्यं न हि प्रजानामि तव प्रवृत्तिम् ॥ भ.गी.११.३१ ॥</p>
<p>[आद्यं] तरि एक वेळ वेदवेद्या । जी त्रिभुवनैकआद्या । विनवणी विश्ववंद्या । आइकें माझी ॥ ज्ञाने.११.४५४ ॥ [नमोस्तु ते देववर प्रसीद] ऐसें बोलोनि वीरें । चरण नमस्कारिले शिरें । [विज्ञातुमिच्छामि भवन्तं] मग म्हणे तरी सर्वेश्वरें । अवधारिजो ॥ ज्ञाने.११.४५५ ॥ मियां होआवया समाधान । जी पुसिलें विश्वरूप-ध्यान । आणि एकेचि काळें त्रिभुवन । गिळितचि उठिलासि ॥ ज्ञाने.११.४५६ ॥ [को भवानुग्ररूपो] तरि तूं कोण कां येतुलीं । इयें भ्यासुरें मुखें कां मेळविलीं । अवघियाचि करीं परजिलीं । शस्त्रें काह्यां ॥ ज्ञाने.११.४५७ ॥ जी जंव तंव रागीटपणें । वाढोनि गगना आणितोसि उणें । कां डोळे करूनि भिंगुळवाणे । भेडसावीत आहासी ॥ ज्ञाने.११.४५८ ॥ [न हि प्रजानामि तव प्रवृत्तिं] एथ कृतांतेंसीं देवा । कासया किजतसे हेवा । [आख्याहि मे] हा आपुला तुवां सांगावा । अभिप्राय मज ॥ ज्ञाने.११.४५९ ॥ या बोला म्हणे अनंत । मी कोण हें आहासी पुसत । आणि कायिसयालागीं असें वाढत । उग्रतेसीं ॥ ज्ञाने.११.४६० ॥</p>
<p>श्रीभगवानुवाच - कालोऽस्मि लोकक्षयकृत्प्रवृद्धो लोकान् समाहर्तुमिह प्रवृत्तः । ऋतेऽपि त्वां न भविष्यन्ति सर्वे येऽवस्थिताः प्रत्यनीकेषु योधाः ॥ भ.गी.११.३२ ॥</p>
<p>[श्रीभगवानुवाच-कालोऽस्मीत्यर्धं] तरि मी काळ गा हें फुडें । लोकसंहारावयालागीं वाढें । सैंघ पसरलीं आहाती तोंडें । आतां ग्रसीन हें आघवें ॥ ज्ञाने.११.४६१ ॥ [ऋतेऽपि त्वां] एथ अर्जुन म्हणे कटकटा । उबगिलों मागल्या संकटा । म्हणोनि आळविला तंव वोखटा । उवाइला हा ॥ ज्ञाने.११.४६२ ॥ तेविंचि कठिण बोलें आसतुटी । अर्जुन होईल हिंपुटी । म्हणोनि सवेंचि म्हणे किरीटी । परि आन एक असे ॥ ज्ञाने.११.४६३ ॥ तरि आतांचि ये संहारवाहरें । तुम्ही पांडव असा बाहिरे । तेथ जातजातां धनुर्धरें । सांवरिले प्राण ॥ ज्ञाने.११.४६४ ॥ होता मरणमाहामारीं गेला । तो मागुता सावध जाहाला । मग लागला बोला । चित्त देऊं ॥ ज्ञाने.११.४६५ ॥ ऐसें म्हणिजत आहे देवें । अर्जुना माझे तुम्ही हें जाणावें । [न भविष्यन्ति सर्वे] येर जाण मी आघवें । सरलों ग्रसूं ॥ ज्ञाने.११.४६६ ॥ वज्रानळीं प्रचंडीं । जैसी घापे लोणियाचि उंडी । तैसें जग हें माझिया तोंडीं । तुवां देखिलें जें ॥ ज्ञाने.११.४६७ ॥ [येऽवस्थिताः] तरी तयामाझारीं कांहीं । भरंवसेनि उणें नाहीं । इयें वांयांचि सैन्यें पाहीं । वल्गिजत अहाती ॥ ज्ञाने.११.४६८ ॥ ऐशा चतुरंगाचिया संपदा । करित महाकाळेंसीं स्पर्धा । वांटिवेचिया मदा । वळंघले जे ॥ ज्ञाने.११.४६९ ॥ हे जे मिळोनियां मेळे । कुंथती वीरवृत्तीचेनि बळें । जयावरी गजदळें । वाखाणिजताती ॥ ज्ञाने.११.४७० ॥ म्हणती सृष्टीवरी सृष्टी करूं । आण वाहूनि मृत्यूतें मारूं । आणि जगाचा भरूं । घोंट यया ॥ ज्ञाने.११.४७१ ॥ पृथ्वी सगळीचि गिळूं । आकाश वरिचियावरी जाळूं । काय बाणवरी खिळूं । वारयातें ॥ ज्ञाने.११.४७२ ॥ बोल हतियेराहूनि तिखट । दिसती अग्निपरिस दासट । मारकपणें कालकूट । महुर म्हणत ॥ ज्ञाने.११.४७३ ॥ तरि हे गंधर्वनगरींचे उमाळे । जाण पोकळीचे पेंडवळे । अगा चित्रींचे पुतळे । वीर हे देखें ॥ ज्ञाने.११.४७४ ॥ हां गा मृगजळाचा पूर आला । दळ नव्हे कापडाचा साप केला । इया श्रृंगारूनियां खाला । मांडिलिया पैं ॥ ज्ञाने.११.४७५ ॥ [एतदन्तमेव षड्गुणैश्वर्यवर्णनमष्टाविंशतिभिः श्लोकैरुक्तम्]</p>
<p>तस्मात्त्वमुत्तिष्ठ यशो लभस्व जित्वा शत्रून् भुङ्क्ष्व राज्यं समृद्धम् । मयैवैते निहताः पूर्वमेव निमित्तमात्रं भव सव्यसाचिन् ॥ ज्ञाने.११.४७६ ॥</p>
<p>[मयैवैते निहताः पूर्वमेव] येर चेष्टवितें जें बळ । तें मागांचि मियां ग्रसिलें सकळ । आतां कोल्हेरिचे वेताळ । तैसे निर्जीव हे आहाती ॥ ज्ञाने.११.४७७ ॥ हालविती दोरी तुटली । तरि तियें खांबावरील बाहुलीं । भलतेणें लोटिलीं । उलथोनि पडती ॥ ज्ञाने.११.४७८ ॥ तैसा सैन्याचा यया बगा । मोडतां वेळ नलगे पैं गा । [तस्मात्त्वमुत्तिष्ठ] म्हणोनि उठीं उठीं वेगां । शहाणा होईं ॥ ज्ञाने.११.४७९ ॥ [जित्वा शत्रून्] तुवां गोग्रहणाचेनि अवसरें । घातलें मोहनास्त्र येकसरें । मग विराटाचेनि महाभेडें उत्तरें । आसडूनि नागविलें ॥ ज्ञाने.११.४८० ॥ आतां हें त्याहूनि निपटारें जाहालें । निवटीं आयितें रण पडिलें । [यशो लभस्व] घेईं यश रिपु जिंतिले । एकलेनि अर्जुनें ॥ ज्ञाने.११.४८१ ॥ [भुङ्क्ष्व राज्यं समृद्धं] आणि कोरडें यशचि नोहे । समग्र राज्यही आलें आहे । [निमित्तमात्रं भव सव्यसाचिन्] तूं निमित्तमात्रचि होयें । सव्यसाची ॥ ज्ञाने.११.४८२ ॥</p>
<p>द्रोणं च भीष्मं च जयद्रथं च कर्णं तथान्यानपि योधवीरान् । मया हतांस्त्वं जहि मा व्यथिष्ठा युध्यस्व जेतासि रणे सपत्नान् ॥ भ.गी.११.३४ ॥</p>
<p>[द्रोणमिति] द्रोणा पाड न करीं । भीष्माचें भय न धरीं । कैसेनि कर्णावरी । परजूं हें न म्हणें ॥ ज्ञाने.११.४८३ ॥ कोण उपाय जयद्रथा कीजे । हें न चिंतू चित्त तुझें । आणीकही आथि जे जे । नावणिगे वीर ॥ ज्ञाने.११.४८४ ॥ [मया हतान्] तेही एक एक आघवे । चित्रींचे सिंहाडे मानावे । जैसे वोलेनि हातें घ्यावे । पुसोनियां ॥ ज्ञाने.११.४८५ ॥ यावरी पांडवा । कायसा युद्धाचा मेळावा । हा आभास गा आघवा । येर ग्रसिले मियां ॥ ज्ञाने.११.४८६ ॥ जेव्हां तुवां देखिले । हे माझिया वदनीं पडिले । तेव्हांचि यांचें आयुष्य सरलें । आतां रितीं सोपें ॥ ज्ञाने.११.४८७ ॥ [त्वं जहि] म्हणोनि वहिला उठीं । मियां मारिले तूं निवटीं । [मा व्यथिष्ठाः] न रिघें शोकसंकटीं । नाथिलिया ॥ ज्ञाने.११.४८८ ॥ [युध्यस्व] आपणचि आडखिळा कीजे । तो कौतुकें जैसा विंधोनि पाडिजे । तैसें देखें गा तुझें । निमित्त आहे ॥ ज्ञाने.११.४८९ ॥ बापा विरुद्ध जें जाहालें । तें उपजतांचि वाघें नेलें । आतां राज्येंसीं संचलें । यश तूं भोगीं ॥ ज्ञाने.११.४९० ॥ [रणे सपत्नान्] सावियाचि उतत होते दायाद । आणि बळिये जगीं दुर्मद । ते वधिले विशद । सायास न लागतां ॥ ज्ञाने.११.४९१ ॥ [जेतासि] ऐसिया इया गोष्टी । विश्वाच्या वाक् पटीं । लिहूनी घालीं किरीटी । विजयी होईं ॥ ज्ञाने.११.४९२ ॥</p>
<p>सञ्जय उवाच - एतच्छ्रुत्वा वचनं केशवस्य कृताञ्जलिर्वेपमानः किरीटी । नमस्कृत्वा भूय एवाह कृष्णं सगद्गदं भीतभीतः प्रणम्य ॥ भ.गी.११.३५ ॥</p>
<p>[सञ्जय उवाच-एतत्] ऐसी आघवीचि हे कथा । तया अपूर्णमनोरथा । संजय सांगे कुरुनाथा । ज्ञानदेव म्हणे ॥ ज्ञाने.११.४९३ ॥ [वचनं] मग सत्यलोकौनि गंगाजळ । सुटलिया वाजत खळाळ । तैसी वाचा विशाळ । बोलतां तया ॥ ज्ञाने.११.४९४ ॥ ना तरी महामेघांचे उमाळे । घडघडीत एके वेळे । कां घुमघुमिला मंदराचळें । क्षीराब्धि जैसा ॥ ज्ञाने.११.४९५ ॥ [केशवस्य] तैसें गंभीरें महानादें । हें वाक्य विश्वकंदें । बोलिलें अगाधें । अनंतरूपें ॥ ज्ञाने.११.४९६ ॥ [किरीटी] तें अर्जुनें मोटकें [श्रुत्वा] ऐकिलें । [वेपमानः] आणि सुख की भय दुणावलें । हें नेणों परी कांपिंनलें । सर्वांग तयाचें ॥ ज्ञाने.११.४९७ ॥ सखोलपणें वळली मोट । [कृताञ्जलिः] आणि तैसेचि जोडले करसंपुट । [नमस्कृत्वा] आणि वेळोवेळां ललाट । चरणीं ठेवी ॥ ज्ञाने.११.४९८ ॥ [सगद्गदं] तेवींचि कांहीं बोलों जाये । तंव गळा बुजलाचि ठाये । हें सुख की भय होये । हें विचारा तुम्ही ॥ ज्ञाने.११.४९९ ॥ परि तेव्हां देवाचेनि बोलें । अर्जुना हें ऐसें जाहालें । मियां पदावरूनि देखिलें । श्लोकाचिया ॥ ज्ञाने.११.५०० ॥ [भीतभीतः] मग तैसाचि भेणें भेणें । [प्रणम्य] पुढती जोहारूनि चरण । [भूय एवाह कृष्णं] मग म्हणे जी आपण । ऐसें बोलिलेति ॥ ज्ञाने.११.५०१ ॥</p>
<p>अर्जुन उवाच - स्थाने हृषीकेश तव प्रकीर्त्या जगत्प्रहृष्यत्यनुरज्यते च । रक्षांसि भीतानि दिशो द्रवन्ति सर्वे नमस्यन्ति च सिद्धसङ्घाः ॥ भ.गी.११.३६ ॥</p>
<p>[अर्जुन उवाच-स्थाने हृषीकेश] ना तरी अर्जुना मी काळ । आणि ग्रसिजे तो माझा खेळ । हा बोल तुझा कीर अढळ । मानूं आम्ही ॥ ज्ञाने.११.५०२ ॥ परि तुवां जी काळें । आजि स्थितीचिये वेळे । ग्रसिजे हें न मिळे । विचारासी ॥ ज्ञाने.११.५०३ ॥ कैसेनि आंगींचें तारुण्य काढावें । कैचें नव्हे तें वार्धक्य आणावें । म्हणोनि करूं म्हणसी तें नव्हे । बहुत करूनी ॥ ज्ञाने.११.५०४ ॥ हां जी चौपाहारी न भरतां । कोणेही वेळे श्रीअनंता । काय मध्याहीं सविता । मावळत आहे ॥ ज्ञाने.११.५०५ ॥ [तव प्रकीर्त्या] पैं तुज अखंडिता काळा । तिन्ही आहाती जी वेळा । त्या तिन्ही परी सबळा । आपुलालिया समयीं ॥ ज्ञाने.११.५०६ ॥ जे वेळीं हों लागे उत्पत्ती । ते वेळीं स्थिति प्रळय हारपती । आणि स्थितिकाळीं न मिरवती । उत्पत्ति प्रळय ॥ ज्ञाने.११.५०७ ॥ पाठीं प्रळयाचिये वेळे । उत्पत्ति स्थिति मावळे । हे कायसेनही न ढळे । अनादि ऐसें ॥ ज्ञाने.११.५०८ ॥ म्हणोनि आजि तंव भरें भोगें । स्थिति वर्तिजत आहे जगें । एथ ग्रसिसी तूं हें नलगे । माझ्या जीवीं ॥ ज्ञाने.११.५०९ ॥ तंव संकेतें देव बोले । अगा या दोहीं सैन्यांचें भरण पुरलें । तें प्रत्यक्षचि तुज दाविलें । येर यथाकाळें जाण ॥ ज्ञाने.११.५१० ॥ हा संकेत जंव अनंता । वेळ लागला बोलतां । तंव अर्जुनें लोक मागुता । देखिला यथास्थित ॥ ज्ञाने.११.५११ ॥ [जगत्प्रहृष्यति] मग म्हणतसे देवा । तूं सूत्री विश्वलाघवा । जग आला मा आघवा । पूर्वस्थिती पुढती ॥ ज्ञाने.११.५१२ ॥ परि पडिलिया दुःखसागरीं । तूं काढिसी कां जया परी । ते कीर्ति तुझी श्रीहरी । आठवित असें ॥ ज्ञाने.११.५१३ ॥ कीर्ति आठवितां वेळोवेळां । भोगीतसें महासुखाचा सोहळा । तेथ हर्षामृतकल्लोळा- । वरी लोळत आहें ॥ ज्ञाने.११.५१४ ॥ [अनुरज्यते च] देवा जियालेपणें जग । धरी तुझ्या ठायीं अनुराग । आणि दुष्टां तयां भंग । अधिकाधिक ॥ ज्ञाने.११.५१५ ॥ [रक्षांसि भीतानि दिशो द्रवन्ति] पैं त्रिभुवनींचिया राक्षसां । महाभय तूं हृषीकेशा । म्हणोनि पळताती दाही दिशा । पैलीकडे ॥ ज्ञाने.११.५१६ ॥ [सर्वे नमस्यन्ति च सिद्धसङ्घाः] एथ सुर नर सिद्ध किन्नर । किंबहुना चराचर । ते तुज देखोनि हर्षनिर्भर । नमस्कारित असती ॥ ज्ञाने.११.५१७ ॥</p>
<p>कस्माच्च ते न नमेरन् महात्मन् गरीयसे ब्रह्मणोऽप्यादिकर्त्रे । अनन्त देवेश जगन्निवास त्वमक्षरं सदसत्तत्परं यत् ॥ भ.गी.११.३७ ॥</p>
<p>[कस्माच्च ते न नमेरन्] एथ गा कवणा कारणा । राक्षस हे नारायणा । न लगतीचि चरणा । पळते जाहाले ॥ ज्ञाने.११.५१८ ॥ आणि हें काय तूतें पुसावें । येतुलें आम्हांसिही जाणवे । तरी सूर्योदयीं राहावें । कैसेनि तमें ॥ ज्ञाने.११.५१९ ॥ [महात्मन्] जी तूं स्वप्रकाशाचा आगर । आणि जाहाला आहासी गोचर । म्हणोनियां निशाचार केर । फिटला सहजें ॥ ज्ञाने.११.५२० ॥ [गरीयसे] हें येतुले दिवस आम्हां । कांहीं नेणवेचि श्रीरामा । आतां देखतसें महिमा । गंभीर तुझा ॥ ज्ञाने.११.५२१ ॥ [ब्रह्मणोऽप्यादिकर्त्रे] जेथूनि नाना सृष्टींचिया वोली । पसरती भूतग्रमाचिया वेली । तया महद्ब्रह्मातें व्याली । दैविकी इच्छा ॥ ज्ञाने.११.५२२ ॥ [अनन्त देवेश] देव निःसीम सत्त्व सदोदित । देव निःसीम गुण अनंत । देव निःसीम साम्य सतत । नरेंद्र देवांचा ॥ ज्ञाने.११.५२३ ॥ [जगन्निवास] जी तूं त्रिजगतीये वोलावा । [त्वमक्षरं सदसत्तत्परं यत्] अक्षर तूं सदाशिवा । तूंचि सदसत् देवा । तयाही अतीत तें तूं ॥ ज्ञाने.११.५२४ ॥</p>
<p>त्वमादिदेवः पुरुषः पुराणस्त्वमस्य विश्वस्य परं निधानम् । वेत्तासि वेद्यं च परं च धाम त्वया ततं विश्वमनन्तरूप ॥ भ.गी.११.३८ ॥</p>
<p>[त्वमादिदेवः पुरुषः पुराणः] तूं प्रकृतिपुरुषांचिया आदि । जी महत्तत्त्वा तूंचि अवधी । स्वयें तूं अनादी । पुरातन ॥ ज्ञाने.११.५२५ ॥ [त्वमस्य विश्वस्य परं निधानम्] तूं सकळविश्वजीवन । जीवांसि तूंचि निधान । [वेत्तासि] भूतभविष्याचें ज्ञान । तुझ्याचि हातीं ॥ ज्ञाने.११.५२६ ॥ [वेद्यं च] जी श्रुतीचिया लोचनां । स्वरूपसुख तूंचि अभिन्ना । [परं च] त्रिभुवनाचिया आयतना । आयतन तूं ॥ ज्ञाने.११.५२७ ॥ म्हणोनि जी परम । [धाम] तूतें म्हणिजे महाधाम । कल्पांतीं महद्ब्रह्म । तुजमाजि रिगे ॥ ज्ञाने.११.५२८ ॥ [त्वया ततं विश्वमनन्तरूप] किंबहुना तुवां देवें । विश्व विस्तारिलें आहे आघवें । तरि अनंतरूपा वानावें । कवणें तूतें ॥ ज्ञाने.११.५२९ ॥</p>
<p>वायुर्यमोऽग्निर्वरुणः शशाङ्कः प्रजापतिस्त्वं प्रपितामहश्च । नमो नमस्तेऽस्तु सहस्रकृत्वः पुनश्च भूयोऽपि नमो नमस्ते ॥ भ.गी.११.३९ ॥ नमः पुरस्तादथ पृष्ठतस्ते नमोऽस्तु ते सर्वत एव सर्व । अनन्तवीर्यामितविक्रमस्त्वं सर्वं समाप्नोषि ततोऽसि सर्वः ॥ भ.गी.११.४० ॥</p>
<p>[नमः] जी काय एक तूं नव्हसी । कवणे ठायीं नससी । हें असो जैसा आहासी । तैसिया नमो ॥ ज्ञाने.११.५३० ॥ [वायुरित्यर्धं] वायु तूं श्रीअनंता । यम तूं नियमिता । प्राणिगणीं वसता । अग्नि तो तूं ॥ ज्ञाने.११.५३१ ॥ वरुण तूं सोम । स्रष्टा तूं ब्रह्म । पितामहाचाही परम । आद्य जनक तूं ॥ ज्ञाने.११.५३२ ॥ [नमोस्तु ते] आणिकही जें जें कांहीं । रूप आथि अथवा नाहीं । तया नमो तुज तैसियाही । श्रीजगन्नाथा ॥ ज्ञाने.११.५३३ ॥ ऐसे सानुरागें चित्तें । नमन केलें पांडुसुतें । [भूयोऽपि नमो नमस्ते] मग पुढती म्हणे नमस्ते । नमस्ते प्रभो ॥ ज्ञाने.११.५३४ ॥ पाठीं तिये साद्यंतें । न्याहाळी श्रीमूर्तीतें । आणि पुढती म्हणे नमस्ते । नमस्ते प्रभो ॥ ज्ञाने.११.५३५ ॥ पाहत पाहतां प्रांतें । समाधान पावे चित्तें । आणि पुढती म्हणे नमस्ते । नमस्ते प्रभो ॥ ज्ञाने.११.५३६ ॥ इयें चराचरीं जीं भूतें । सर्वत्र देखे तयातें । [पुनश्च] आणि पुनःपुनः म्हणे नमस्ते । नमस्ते प्रभो ॥ ज्ञाने.११.५३७ ॥ ऐसीं रूपें तियें अद्भुतें । आश्चर्यें स्फुरती अनंतें । तंव तंव नमस्ते । नमस्तेचि म्हणे ॥ ज्ञाने.११.५३८ ॥ आणिक स्तुतीही नाठवे । आणि निवांतही नसवे । नेणें कैसा प्रेमभावें । गाजोंचि लागे ॥ ज्ञाने.११.५३९ ॥ [सहस्रकृत्वः] किंबहुना इयापरी । नमन केलें सहस्रवरी । [नमः पुरस्तात्] की पुढती म्हणे श्रीहरी । तुज सन्मुखा नमो ॥ ज्ञाने.११.५४० ॥ [अथ पृष्ठतस्ते] देवासि पाठि पोट आथि की नाहीं । येणें उपयोग आम्हां काई । तरि तुज पाठिमोरेयाही । नमों स्वामी ॥ ज्ञाने.११.५४१ ॥ उभा माझिये पाठीसीं । म्हणोनि पाठिमोरे म्हणावें तुम्हांसी । सन्मुख विमुख जगेंसीं । न घडे तुज ॥ ज्ञाने.११.५४२ ॥ [नमोऽस्तु ते सर्वत एव सर्व] आतां वेगळालिया अवयवां । नेणें रूप करूं देवा । म्हणोनि नमों तुज सर्वा । सर्वात्मका ॥ ज्ञाने.११.५४३ ॥ [अनन्तवीर्यामितविक्रमस्त्वं] जी अनंत बळसंभ्रमा । तुज नमों अमितविक्रमा । [सर्वं समाप्नोषि ततोऽसि सर्वः] सकळकाळीं समा । सर्वदेशा ॥ ज्ञाने.११.५४४ ॥ आघविया आकाशीं जैसें । अवकाशचि होऊनि आकाश असे । तूं सर्वपणें तैसें । पातलासि सर्व ॥ ज्ञाने.११.५४५ ॥ किंबहुना केवळ । सर्व हें तूंचि निखिळ । परि क्षीरार्णवीं कल्लोळ । पयाचे जैसे ॥ ज्ञाने.११.५४६ ॥ म्हणोनियां देवा । तूं वेगळा नव्हसी सर्वा । हें आलें मज सद्भावा । आतां तूंचि सर्व ॥ ज्ञाने.११.५४७ ॥</p>
<p>सखेति मत्वा प्रसभं यदुक्तं हे कृष्ण हे यादव हे सखेति । अजानता महिमानं तवेदं मया प्रमादात्प्रणयेन वापि ॥ भ.गी.११.४१ ॥</p>
<p>[सखेति मत्वा] परि ऐसिया तूतें स्वामी । कहींच नेणों जी आम्ही । म्हणोनि सोयरे संबंधधर्मीं । राहटलों तुजसीं ॥ ज्ञाने.११.५४८ ॥ अहा थोर वाउर जाहालें । अमृतें संमार्जन म्यां केलें । वारिकें घेऊनि दिधलें । कामधेनूतें ॥ ज्ञाने.११.५४९ ॥ परिसाचा खडवाचि जोडला । की फोडूनि आम्हीं गाडोरां घातला । कल्पतरू तोडोनि केला । कूप शेता ॥ ज्ञाने.११.५५० ॥ चिंतामणीची खाणी लागली । परि नोळखेचि म्हणोनि अव्हेरिली । तैसी तुझी जवळीक धाडिली । सांगातीपणें ॥ ज्ञाने.११.५५१ ॥ [प्रसभं यदुक्तं] हें आजिचेंचि पाहें पां रोकडें । कवण जुंझ हें केवढें । एथ परब्रह्म तूं उघडें । सारथी केलासी ॥ ज्ञाने.११.५५२ ॥ ययां कौरवांचिया घरा । शिष्टाई धाडिलासि दातारा । ऐसा वणिजेसाठीं जगेश्वरा । विकलासि आम्हीं ॥ ज्ञाने.११.५५३ ॥ [अजानता महिमानं तवेदं] तूं योगियांचें समाधिसुख । कैसा जाणेंचिना मी मूर्ख । उपरोध जी सन्मुख । तुजसीं करूं ॥ ज्ञाने.११.५५४ ॥</p>
<p>यच्चावहासार्थमसत्कृतोऽसि विहारशय्यासनभोजनेषु । एकोऽथवाप्यच्युत तत्समक्षं तत्क्षामये त्वामहमप्रमेयम् ॥ भ.गी.११.४२ ॥</p>
<p>[तत्समक्षं] तूं या विश्वाची अनादि आदी । बैससी जिये सभासदीं । [यच्चावहासार्थं] तेथें सोयरिकीचिया संबंधीं । रळीं बोलों ॥ ज्ञाने.११.५५५ ॥ [असत्कृतोऽसि] विपायें राउळा येवों । तरि तुझेनि अंगें मान पावों । न मानिसी तरी जावों । रुसोनि सलगी ॥ ज्ञाने.११.५५६ ॥ पायां लागोनि बुझावणी । तुझ्या ठायीं शार्ङ्गपाणी । पाहिजे ऐशी करणी । बहु केली आम्हीं ॥ ज्ञाने.११.५५७ ॥ स्वजनपणाचिया वाटा । तुजपुढें बैसें उफराटा । हा पाड काय वैकुंठा । परि चुकलों आम्ही ॥ ज्ञाने.११.५५८ ॥ [विहारशय्यासनभोजनेषु] देवेंसिं कोलकाठी धरूं । आखाडां झोंबीलोंबी करूं । सारी खेळतां तस्करूं । निकरेंही भांडों ॥ ज्ञाने.११.५५९ ॥ चांग तें उराउरीं मागों । सर्वज्ञासि की बुद्धी सांगों । तेवींचि म्हणों काय लागों । तुझे आम्ही ॥ ज्ञाने.११.५६० ॥ ऐसा अपराध हा आहे । जो त्रिभुवनीं न समाये । जी नेणतांचि की पाय । शिवतले तुझे ॥ ज्ञाने.११.५६१ ॥ देव बोनयाच्या अवसरीं । लोभें कीर आठवण करी । परि माझा निसुग गर्व अवधारीं । जे फुगूनचि बैसें ॥ ज्ञाने.११.५६२ ॥ देवाचिया भोगायतनीं । खेळतां आशंकेंना मनीं । जी रिगोनियां शयनीं । सरिसा पहुडें ॥ ज्ञाने.११.५६३ ॥ [हे कृष्ण हे यादव हे सखेति] कृष्णा म्हणोनि हाकारिजे । यादवपणें तूतें लेखिजे । आपली आण घालिजे । जातां तुज ॥ ज्ञाने.११.५६४ ॥ [एकोऽथवाप्यच्युत] मज एकासनीं बैसणें । कां तुझा बोल न मानणें । हें वोवटीचेनि दाटपणें । बहुत घडलें ॥ ज्ञाने.११.५६५ ॥ [तत्क्षामये त्वामहं] म्हणोनि काय काय आतां । निवेदिजेल अनंता । मी राशि आहें समस्तां । अपराधांची ॥ ज्ञाने.११.५६६ ॥ यालागीं पुढां अथवा पाठीं । जियें राहाटलों बहुवें वोखटीं । तियें मायेचियापरि पोटीं । सामावीं प्रभो ॥ ज्ञाने.११.५६७ ॥ जी कोणी एके वेळे । सरिता घेऊनि येती खडुळें । तियें सामाविजेती सिंधुजळें । आन उपाय नाहीं ॥ ज्ञाने.११.५६८ ॥ [मया प्रमादात्प्रणयेन वापि] तैसीं प्रीती कां प्रमादें । देवेंसीं मज विरुद्धें । बोलविलीं तियें मुकुंदें । उपसाहावीं जी ॥ ज्ञाने.११.५६९ ॥ आणि देवाचेनि क्षमत्वें क्षमा । आधार जाली आहे या भूतग्रमा । म्हणोनि जी पुरुषोत्तमा । विनवूं तें थोडें ॥ ज्ञाने.११.५७० ॥ [अप्रमेयं] तरि आतां अप्रमेया । मज शरणागता आपुलिया । क्षमा कीजो जी यया । अपराधांसी ॥ ज्ञाने.११.५७१ ॥</p>
<p>पितासि लोकस्य चराचरस्य त्वमस्य पूज्यश्च गुरुर्गरीयान् । न त्वत्समोऽस्त्यभ्यधिकः कुतोऽन्यो लोकत्रयेऽप्यप्रतिमप्रभाव ॥ भ.गी.११.४३ ॥</p>
<p>[पितासि लोकस्य चराचरस्य] जी जाणितलें मियां साचें । महिमान आतां देवाचें । देवो होय चराचराचें । जन्मस्थान ॥ ज्ञाने.११.५७२ ॥ [त्वमस्य पूज्यश्च गुरुर्गरीयान्] हरिहरादि समस्तां । देवा तूं परमदेवता । वेदातेंही पढविता । आद्य गुरु तूं ॥ ज्ञाने.११.५७३ ॥ गंभीर तूं श्रीरामा । नानाभूतैकसमा । सकळ गुणीं अप्रतिमा । अद्वितीया ॥ ज्ञाने.११.५७४ ॥ [न त्वत्समोऽस्ति] तुजसीं नाहीं सरिसें । हें प्रतिपादनचि कायसें । तुवां जालेनि अवकाशें । सामाविलें जग ॥ ज्ञाने.११.५७५ ॥ [अभ्यधिकः कुतोऽन्यः] तया तुझेनि पाडें दुजें । ऐसें बोलतांचि लाजिजे । तेथ अधिकचि कीजे । गोष्टी केवीं ॥ ज्ञाने.११.५७६ ॥ [लोकत्रयेऽप्यप्रतिमप्रभाव] म्हणोनि त्रिभुवनीं तूं एक । तुजसारिखा नाहीं आणिक । तुझा महिमा अलौकिक । नेणिजे वानूं ॥ ज्ञाने.११.५७७ ॥</p>
<p>तस्मात्प्रणम्य प्रणिधाय कायं प्रसादये त्वामहमीशमीड्यम् । पितेव पुत्रस्य सखेव सख्युः प्रियः प्रियायार्हसि देव सोढुम् ॥ भ.गी.११.४४ ॥</p>
<p>[तस्मात्प्रणम्य प्रणिधाय कायं] ऐसें अर्जुनें म्हणितलें । मग पुढती दंडवत घातलें । तेथें सात्त्विकाचें आलें । भरतें तया ॥ ज्ञाने.११.५७८ ॥ [प्रसादये त्वामहमीशमीड्यम्] मग म्हणतसे प्रसीद प्रसीद । वाचा होतसे सद्गद । काढीं जी अपराध- । समुद्रौनी ॥ ज्ञाने.११.५७९ ॥ तुज विश्वसुहृदातें कहीं । सोयरेपणें न मनूंचि पाहीं । तुज विश्वेश्वराचिया ठायीं । ऐश्वर्य केलें ॥ ज्ञाने.११.५८० ॥ तूं वर्णनीय परी लोभें । मातें वर्णिसी पां सभे । तरि मियां वल्गिजे क्षोभें । अधिकाधिक ॥ ज्ञाने.११.५८१ ॥ आतां ऐसिया अपराधां । मर्यादा नाहीं मुकुंदा । म्हणोनि रक्ष रक्ष प्रमादा- । पासोनियां ॥ ज्ञाने.११.५८२ ॥ [पितेव पुत्रस्य] जी हेंचि विनवावया-लागीं । कैंची योग्यता माझिया आंगीं । परि अपत्य जैसें सलगी । बापेंसिं बोलें ॥ ज्ञाने.११.५८३ ॥ पुत्राचे अपराध । जरी जाहाले अगाध । तरी पिता साहे निर्द्वंद्व । तैसें साहिजो जी ॥ ज्ञाने.११.५८४ ॥ [सखेव सख्युः] सख्याचें उद्धत । सखा साहे निवांत । तैसें तुवां समस्त । साहिजो जी ॥ ज्ञाने.११.५८५ ॥ [प्रियः प्रियायार्हसि देव सोढुम्] प्रियाचियाठायीं सन्मान । प्रिय न पाहे सर्वथा जाण । तेवीं उच्छिष्ट काढिलें आपण । तें क्षमा कीजो जी ॥ ज्ञाने.११.५८६ ॥ ना तरी प्राणाचें सोयरें भेटे । मग जीवें भूतलीं जियें संकटें । तियें निवेदितां न वाटे । संकोच काहीं ॥ ज्ञाने.११.५८७ ॥ कां उखितें आंगें जीवें । आपणपें दिधलें जिया मनोभावें । तिया कांत मिनलिया न राहवें । हृदय जेवीं ॥ ज्ञाने.११.५८८ ॥ तयापरी जी मियां । हें विनविलें तुमतें गोसाविया । आणीक कांहीं एक म्हणावया । कारण असे ॥ ज्ञाने.११.५८९ ॥</p>
<p>अदृष्टपूर्वं हृषितोऽस्मि दृष्ट्वा भयेन च प्रव्यथितं मनो मे । तदेव मे दर्शय देव रूपं प्रसीद देवेश जगन्निवास ॥ भ.गी.११.४५ ॥</p>
<p>[अदृष्टपूर्वं] तरि देवेंसीं सलगी केलि । जे विश्वरूपाची आळी घेतली । ते मायबापें पुरविली । स्नेहाळाचेनि ॥ ज्ञाने.११.५९० ॥ सुरतरूचीं झाडें । आंगणीं लावावीं कोडें । देयावें कामधेनूचें पाडें । खेळावया ॥ ज्ञाने.११.५९१ ॥ मियां नक्षत्रीं डाव पाडावा । चंद्र चेंडुवालागीं आणावा । हा छंद सिद्धी नेला आघवा । माउलिये तुवां ॥ ज्ञाने.११.५९२ ॥ जिया अमृतलेशालागीं सायास । त्याचा पाऊस केला चारी मास । पृथ्वी वाहोनि चासेचास । चिंतामणी पेरिले ॥ ज्ञाने.११.५९३ ॥ ऐसा कृतकृत्य केलों स्वामी । बहु लळा पाळिला तुम्हीं । दाविलें जें हरब्रह्मीं । नायकिजे कानीं ॥ ज्ञाने.११.५९४ ॥ मा देखावयाची केउती गोठी । जयाची उपनिषदां नाहीं भेटी । ते जिव्हारींची गांठी । मजलागीं सोडिली ॥ ज्ञाने.११.५९५ ॥ जीं कल्पादि लागौनि । आजिची घडी धरुनी । माझीं जेतुलीं होउनी । गेलीं जन्में ॥ ज्ञाने.११.५९६ ॥ तया आघवियांचि-आंत । घरडोळी घेउनि असें पाहत । परि ही देखिली ऐकिली मात । आतडेचि ना ॥ ज्ञाने.११.५९७ ॥ बुद्धीचें जाणणें । कहीं नवचेचि याचेनि आंगणे । हें सादही अंतःकरणें । करवेचिना ॥ ज्ञाने.११.५९८ ॥ तेथ डोळयां देखी होआवी । ही गोष्टीचि कायसया करावी । किंबहुना ऐसें पूर्वीं । दृष्ट ना श्रुत ॥ ज्ञाने.११.५९९ ॥ [हृषितोऽस्मि दृष्ट्वा] तें हें विश्वरूप आपुलें । तुम्हीं मज डोळां दाविलें । तरि माझें मन झालें । हृष्ट देवा ॥ ज्ञाने.११.६०० ॥ परि आतां ऐशी चाड जीवीं । जे तुजसीं गोठी करावी । जवळीक हे भोगावी । आलिंगावयासी ॥ ज्ञाने.११.६०१ ॥ ते इयेचि रूपीं करूं म्हणिजे । तरि कोणे एके मुखेंसीं चावळिजे । आणि कवणा खेंव देइजे । तुज लेख नाहीं ॥ ज्ञाने.११.६०२ ॥ [भयेन च प्रव्यथितं मनो मे] म्हणोनि वारियासवें धांवणें । न टके गगना खेंव देणें । जळकेली खेळणें । समुद्रीं केउतें ॥ ज्ञाने.११.६०३ ॥ यालागीं जी देवा । एथिंचें भय उपजतसे जीवा । म्हणोनि येतुला लळा पाळावा । जे पुरे हें आतां ॥ ज्ञाने.११.६०४ ॥ [तदेव मे दर्शय देव रूपं] पैं चराचर विनोदें पाहिजे । मग तेणें सुखें घरीं राहिजे । तैसें चतुर्भुज रूप तुझें । तो विसावा आम्हां ॥ ज्ञाने.११.६०५ ॥ आम्हीं योगजात अभ्यासावें । तेणें याचि अनुभवा यावें । शास्त्रातें आलोडावें । परि सिद्धांत तो हाचि ॥ ज्ञाने.११.६०६ ॥ आम्हीं यजनें किजती सकळें । परि तियें फळावीं येणेंचि फळें । तीर्थें होतु सकळें । याचिलागीं ॥ ज्ञाने.११.६०७ ॥ आणीकही कांहीं जें जें । दान पुण्य आम्हीं कीजे । तया फळीं फळ तुझें । चतुर्भुज रूप ॥ ज्ञाने.११.६०८ ॥ ऐसी तेथिंची जीवा आवडी । म्हणोनि तेंच देखावया लवडसवडी । वर्तत असे ते सांकडी । फेडिजे वेगीं ॥ ज्ञाने.११.६०९ ॥ [जगन्निवास] अगा जीवींचें जाणतेया । सकळ विश्ववसवितेया । [प्रसीद देवेश] प्रसन्न होईं पूजितया । देवांचिया देवा ॥ ज्ञाने.११.६१० ॥</p>
<p>किरीटिनं गदिनं चक्रहस्तमिच्छामि त्वां द्रष्टुमहं तथैव । तेनैव रूपेण चतुर्भुजेन सहस्रबाहो भव विश्वमूर्ते ॥ भ.गी.११.४६ ॥</p>
<p>[तथैव] कैसें नीलोत्पलातें रांवित । आकाशाही रंग लावित । तेजाची वोज दावित । इंद्रनीळा ॥ ज्ञाने.११.६११ ॥ जैसा परिमळ जाहाला मरगजा । कां आनंदासि निघालिया भुजा । ज्याचे जानूवरी मकरध्वजा । जोडली बरव ॥ ज्ञाने.११.६१२ ॥ [किरीटिनं] मस्तकी मुकुटातें लेवविलें । की मुकुटा मुकुट मस्तक झालें । श्रृंगारा लेणें लाधलें । आंगाचेनि जया ॥ ज्ञाने.११.६१३ ॥ इंद्रधनुष्याचिये आडणी- । माजि मेघ गगनरंगणीं । तैसें आवरिलें शार्ङ्गपाणी । वैजयंतिया ॥ ज्ञाने.११.६१४ ॥ [गदिनं चक्रहस्तं] आतां कवणी ते उदार गदा । असुरां देत कैवल्यपदा । कैसें चक्र हन गोविंदा । सौम्य तेजें मिरवे ॥ ज्ञाने.११.६१५ ॥ [इच्छामि त्वां द्रष्टुमहं] किंबहुना स्वामी । तें देखावया उत्कंठित पां मी । [तेनैव रूपेण चतुर्भुजेन] म्हणोनि आतां तुम्हीं । तैसया होआवें ॥ ज्ञाने.११.६१६ ॥ हे विश्वरूपाचे सोहळे । भोगूनि निवाले जी डोळे । आतां होताति आधले । कृष्णमूर्तिलागीं ॥ ज्ञाने.११.६१७ ॥ तें साकार कृष्णरूपडें । वांचूनि पाहो नावडे । तें न देखतां थोडें । मानिताति हे ॥ ज्ञाने.११.६१८ ॥ आम्हां भोगमोक्षाचिया ठायीं । श्रीमूर्तिवांचूनि नाहीं । [सहस्रबाहो भव] म्हणोनि तैसाचि साकार होईं । हें उपसंहारीं आतां ॥ ज्ञाने.११.६१९ ॥</p>
<p>श्रीभगवानुवाच -</p>
<p>मया प्रसन्नेन तवार्जुनेदं रूपं परं दर्शितमात्मयोगात् । तेजोमयं विश्वमनन्तमाद्यं यन्मे त्वदन्येन न दृष्टपूर्वम् ॥ ज्ञाने.११.६२० ॥</p>
<p>[चूर्णिका] या अर्जुनाचिया बोला । विश्वरूपा विस्मयो जाहाला । म्हणे ऐसा नाहीं देखिला । धसाळ कोणी ॥ ज्ञाने.११.६२१ ॥ [‘शांतरसः’ श्रीभगवानुवाच-] कोण हे वस्तु पावला आहासी । तया लाभाचा तोष न घेसी । मा भेणें काय नेणों बोलसी । हेकड ऐसा ॥ ज्ञाने.११.६२२ ॥ [मया प्रसन्नेन] आम्ही सावियाचि जैं प्रसन्न होणें । तैं आंगचिवरी म्हणें देणें । वांचोनि जीव असे वेंचणें । कवणासि गा ॥ ज्ञाने.११.६२३ ॥ [तवार्जुनेदं] तें हें तुझिये चाडे । [आत्मयोगात्] आजि जीवाचेंचि दळवाडें । कामऊनियां येवढें । रचिलें ध्यान ॥ ज्ञाने.११.६२४ ॥ [दर्शितं] ऐसी काय नेणो तुझिये आवडी । जाहाली प्रसन्नता आमुची वेडी । म्हणोनि गौप्याची ही गुढी । उभविली जगीं ॥ ज्ञाने.११.६२५ ॥ [रूपं परं] तें हें अपरांअपार । स्वरूप माझें परात्पर । एथूनि ते अवतार । कृष्णादिक ॥ ज्ञाने.११.६२६ ॥ [तेजोमयं विश्वमनन्तमाद्यं] हें ज्ञानतेजाचें निखिळ । विश्वात्मक केवळ । अनंत हें अढळ । आद्य सकळां ॥ ज्ञाने.११.६२७ ॥ [यन्मे त्वदन्येन न दृष्टपूर्वम्] हें तुजवांचूनि अर्जुना । पूर्वीं श्रुत दृष्ट नाहीं आना । जें जोगें नव्हे साधना । म्हणोनियां ॥ ज्ञाने.११.६२८ ॥</p>
<p>न वेदयज्ञाध्ययनैर्न दानैर्न च क्रियाभिर्न तपोभिरुग्रैः । एवंरूपः शक्य अहं नृलोके द्रष्टुं त्वदन्येन कुरुप्रवीर ॥ भ.गी.११.४८ ॥</p>
<p>[न वेदयज्ञाध्ययनैः] याची सोय पातले । आणि वेदीं मौनचि घेतलें । यज्ञ कीर माघौते आले । स्वर्गौनियां ॥ ज्ञाने.११.६२९ ॥ साधकी देखिला आयास । ह्मणोनि वाळिला योगाभ्यास । आणि अध्ययनीं सौरस । नाहीं एथ ॥ ज्ञाने.११.६३० ॥ [न च क्रियाभिः] सीगेचीं सत्कर्मे । धांविन्नलीं स्वसंभ्रमें । तिहीं बहुतेकी श्रमें । सत्यलोक ठाकिला ॥ ज्ञाने.११.६३१ ॥ [न तपोभिरुग्रैः] तपीं ऐश्वर्य देखिलें । आणि उभयांचि उग्रपण सांडिलें । एवं तपसाधना जें ठेलें । अपारांतरें ॥ ज्ञाने.११.६३२ ॥ [न दानैः एवंरूप इति] तें हें तुवां अनायासें । विश्वरूप देखिलें जैसें । इये मनुष्यलोकी तैसें । न फावेचि कवणा ॥ ज्ञाने.११.६३३ ॥ आजि ध्यानसंपत्तिलागीं । तूं एकचि आथिला जगीं । हें परमभाग्य आंगीं । विरंचिहीं नाहीं ॥ ज्ञाने.११.६३४ ॥</p>
<p>मा ते व्यथा मा च विमूढभावो दृष्ट्वा रूपं घोरमीदृङ्ममेदम् । व्यपेतभीः प्रीतमनाः पुनस्त्वं तदेव मे रूपमिदं प्रपश्य ॥ भ.गी.११.४९ ॥</p>
<p>[मा ते व्यथा] म्हणोनि विश्वरूपलाभें श्लाघ । एथिंचें भय नेघ नेघ । हें वांचूनि अन्य चांग । न मनीं कांहीं ॥ ज्ञाने.११.६३५ ॥ हां गा समुद्र अमृताचा भरला । आणि अवसांत वरपडा जाहला । मग कोणीही आथि वोसंडिला । बुडिजेल म्हणोनि ॥ ज्ञाने.११.६३६ ॥ ना तरी सोनयाचा डोंगर । येसणा नुचले हा थोर । ऐसें म्हणोनि अव्हेर । करणें घडे ॥ ज्ञाने.११.६३७ ॥ दैवें चिंतामणी लेइजे । की हें ओझें म्हणोनि सांडिजे । कामधेनू दवडिजे । न पोसवे म्हणोनी ॥ ज्ञाने.११.६३८ ॥ चंद्रमा आलिया घरा । म्हणिजे निगें करितोसि उबारा । पडिसायि पाडितोसि दिनकरा । परता सर ॥ ज्ञाने.११.६३९ ॥ तैसे ऐश्वर्य हें महातेज । आजि हाता आलें आहे सहज । की एथ तुज गजबज । होआवी कां ॥ ज्ञाने.११.६४० ॥ [मा च विमूढभावः] परि नेणसीच गांवढिया । काय कोपों आतां धनंजया । आंग सांडोनि छाया । आलिंगितोसि मा ॥ ज्ञाने.११.६४१ ॥ हें नव्हे जो मी साचें । एथ मन करूनियां काचें । प्रेम धरिसी अवगणियेचें । चतुर्भुज जें ॥ ज्ञाने.११.६४२ ॥ तरि आझुनिवरी पार्था । सांडीं सांडीं हे आस्था । इयेविषयीं अनास्था । करिसी झणें ॥ ज्ञाने.११.६४३ ॥ [दृष्ट्वा रूपं घोरमीदृङ्ममेदम्] हें रूप जरि घोर । विकृत आणी थोर । तरि कृतनिश्चयाचें घर । हेंचि करीं ॥ ज्ञाने.११.६४४ ॥ कृपण चित्तवृत्ति जैसी । रोंवोनि घाली ठेवयापासीं । मग नुसधेन देहेंसीं । आपण असे ॥ ज्ञाने.११.६४५ ॥ कां अजातपक्षिया जवळा । जीव ठेऊनि अविसाळां । पक्षिणी अंतराळा- । माजि जाय ॥ ज्ञाने.११.६४६ ॥ ना ना गाय चरे डोंगरीं । परि चित्त बांधिलें वत्सें घरीं । तैसें प्रेम एथिंचें करीं । स्थानपती ॥ ज्ञाने.११.६४७ ॥ येरें वरिचिलेनि चित्तें । बाह्य सख्य सुखापुरतें । भोगिजो कां श्रीमूर्तीतें । चतुर्भुज ॥ ज्ञाने.११.६४८ ॥ परि पुढतपुढती पांडवा । हा एक बोल न विसरावा । जे इये रूपींहुनी सद्भावा । नेदावें निघों ॥ ज्ञाने.११.६४९ ॥ [व्यपेतभीः प्रीतमनाः पुनस्त्वं] हें कहीं नव्हतेंचि देखिलें । म्हणोनि भय जें तुज उपजलें । तें सांडीं एथ संचलें । असों दे प्रेम ॥ ज्ञाने.११.६५० ॥ [तदेव मे रूपमिदं प्रपश्य] आतां करूं तुजया सारिखें । ऐसें म्हणितलें विश्वतोमुखें । तरि मागील रूप सुखें । न्याहाळीं पां तूं ॥ ज्ञाने.११.६५१ ॥</p>
<p>सञ्जय उवाच - इत्यर्जुनं वासुदेवस्तथोक्त्वा स्वकं रूपं दर्शयामास भूयः । आश्वासयामास च भीतमेनं भूत्वा पुनः सौम्यवपुर्महात्मा ॥ भ.गी.११.५० ॥</p>
<p>[सञ्जय उवाच-इत्यर्जुनं वासुदेवस्तथोक्त्वा] ऐसें वाक्य बोलतखेंवो । मागुता मनुष्य जाहला देवो । हें ना परि नवलावो । आवडीचा तिये ॥ ज्ञाने.११.६५२ ॥ श्रीकृष्णचि कैवल्य उघडें । वरि सर्वस्व विश्वरूपा-येवढें । हातीं दिधलें की नावडे । अर्जुनासी ॥ ज्ञाने.११.६५३ ॥ वस्तु घेऊनि वाळिजे । जैसें रत्नासि दूषण ठेविजे । ना तरी कन्या पाहूनियां म्हणिजे । मना न ये हे ॥ ज्ञाने.११.६५४ ॥ तया विश्वरूपायेवढी दशा । करितां प्रीतीचा वाढ कैसा । शेल दिधलीसे उपदेशा । किरीटीसिं देवें ॥ ज्ञाने.११.६५५ ॥ मोडोनि भांगाराचा रवा । लेणें घडिलें आपुलिया सवा । मग नावडे जरी जीवा । तरी आटिजे पुढती ॥ ज्ञाने.११.६५६ ॥ तैसें शिष्याचिये प्रीति जाहालें । कृष्णत्व होतें तें विश्वरूप जालें । तें मना नयेचि मग आणिलें । कृष्णपण मागुतें ॥ ज्ञाने.११.६५७ ॥ हा ठाववरी शिष्याची निकसी । साहाते गुरु आहाती कवणे देशीं । परी नेणिजे आवडी कैशी । संजय म्हणे ॥ ज्ञाने.११.६५८ ॥ [स्वकं रूपं दर्शयामास भूयः] मग विश्व व्यापूनि भगवंतें । जें दिव्य तेज प्रकटलें होतें । तेंचि सामावलें मागुतें । कृष्णरूपीं तिये ॥ ज्ञाने.११.६५९ ॥ जैसें त्वंपद हें आघवें । तत्पदीं सामावे । अथवा द्रुमाकार सांठवे । बीजकणिकें जेविं ॥ ज्ञाने.११.६६० ॥ ना तरी स्वप्नसंभ्रम जैसा । गिळी चेइली जीवदशा । श्रीकृष्णें योग हा तैसा । संहरिला तो ॥ ज्ञाने.११.६६१ ॥ जैसी प्रभा हारपली बिंबीं । की जळदसंपत्ती नभीं । ना ना भरतें सिंधुगर्भीं । रिगाले राया ॥ ज्ञाने.११.६६२ ॥ हो कां जे कृष्णाकृतींचिये मोडीं । होती विश्वरूपपटाची घडी । ते अर्जुनाचिये आवडी । उकलुनि दाविली ॥ ज्ञाने.११.६६३ ॥ तंव परिमाणु वा रंग । तेणें देखिला साविया चांग । तेथ ग्रहकीये नव्हेचि लाग । म्हणोनि घडी केली पुढती ॥ ज्ञाने.११.६६४ ॥ [भूत्वा पुनः सौम्यवपुर्महात्मा] तैसें वाढीचेनि बहुवसपणें । रूपें विश्व जिंतिलें जेणें । तें सौम्य कोडिसवाणें । साकार जाहालें ॥ ज्ञाने.११.६६५ ॥ किंबहुना अनंतें । धरिलें धाकुटपण मागुतें । [आश्वासयामास च भीतमेनं] परि आश्वासिलें पार्थातें । बिहालियासि ॥ ज्ञाने.११.६६६ ॥ जो स्वप्नीं स्वर्गा गेला । तो अवसांत जैसा चेइला । तैसा विस्मय जाहला । किरीटीसी ॥ ज्ञाने.११.६६७ ॥ ना तरी गुरुकृपेंसवें । वोसरलेया प्रपंचज्ञान आघवें । स्फुरे तत्त्व तेविं पांडवें । श्रीमूर्ति देखिली ॥ ज्ञाने.११.६६८ ॥ तया पांडवा ऐसें चित्तीं । आड विश्वरूपाची जवनिका होती । ते फिटोनि गेली परौती । हें भलें जाहालें ॥ ज्ञाने.११.६६९ ॥ काय काळातें जिणोनि आला । की महावात मागां सांडिला । आपुलिया बाहीं उतरला । सातही सिंधु ॥ ज्ञाने.११.६७० ॥ ऐसा संतोष बहु चित्तें । घेइजत असे पंडुसुतें । विश्वरूपापाठीं कृष्णातें । देखोनियां ॥ ज्ञाने.११.६७१ ॥ [चूर्णिका] मग सूर्याचिया अस्तमानीं । मागुती तारा उगवती गगनीं । तैसा देखों लागला अवनी । लोकांसहित ॥ ज्ञाने.११.६७२ ॥ पाहे तंव तेंचि कुरुक्षेत्र । तैसेंचि देखे दोहीं भागीं गोत्र । वीर वर्षताति शस्त्रास्त्र । संघाटवरी ॥ ज्ञाने.११.६७३ ॥ तया बाणांचिया मांडवाआंत । तैसाचि रथ देखे निवांत । धुरे बैसला लक्ष्मीकांत । आपण तळीं ॥ ज्ञाने.११.६७४ ॥</p>
<p>अर्जुन उवाच - दृष्ट्वेदं मानुषं रूपं तव सौम्यं जनार्दन । इदानीमस्मि संवृत्तः सचेताः प्रकृतिं गतः ॥ भ.गी.११.५१ ॥</p>
<p>[अर्जुन उवाच-सचेताः प्रकृतिं गतः] एवं मागितलें जैसें तैसें । तेणें देखिलें वीरविलासें । मग म्हणे जी जियालो ऐसें । जाहालें आतां ॥ ज्ञाने.११.६७५ ॥ बुद्धीतें सांडोनि ज्ञान । भेणें वळघलें रान । अहंकारेंसीं मन । देशधडी जाहालें ॥ ज्ञाने.११.६७६ ॥ इंद्रियें प्रवृत्ती भुलली । वाचा वाचकपणा चुकली । ऐसी आपांपरी होती जाली । शरीरग्रमीं ॥ ज्ञाने.११.६७७ ॥ तियें आघवींचि मागुतीं । जीवंतें भेटलीं प्रकृती । आतां जिताणें श्रीमूर्ती । जाहालें इयां ॥ ज्ञाने.११.६७८ ॥ ऐसें सुख जीवीं घेतलें । [दृष्ट्वेदं मानुषं रूपं] मग श्रीकृष्णातें म्हणितलें । मियां तुमचें रूप देखिलें । मानुष हें ॥ ज्ञाने.११.६७९ ॥ [तव सौम्यं जनार्दन] हें रूप दाखवणें देवराया । की मज अपत्या चुकलिया । बुझावोनि तुवां माया । स्तनपान दिधलें ॥ ज्ञाने.११.६८० ॥ [इदानीमस्मि संवृत्तः] जी विश्वरूपाचिया सागरीं । होतों तरंग मवित वांवेवरी । तो इये निजमूर्तीच्या तीरीं । निगालों आतां ॥ ज्ञाने.११.६८१ ॥ आइकें द्वारकापुरसुहाडा । मज सुकतियाजी झाडा । हे भेटी नव्हे बहुडा । मेघाचा केला ॥ ज्ञाने.११.६८२ ॥ जी सावियाचि तृषा फुटला । तया मज अमृतसिंधु हा भेटला । आतां जिणयाचा फिटला । अभरंवसा ॥ ज्ञाने.११.६८३ ॥ माझिया हृदयरंगणीं । होताहे हर्षलतांची लावणी । सुखेंसीं बुझावणी । जाहाली मज ॥ ज्ञाने.११.६८४ ॥</p>
<p>श्रीभगवानुवाच - सुदुर्दर्शमिदं रूपं दृष्टवानसि यन्मम । देवा अप्यस्य रूपस्य नित्यं दर्शनकाङ्क्षिणः ॥ भ.गी.११.५२ ॥</p>
<p>[श्रीभगवानुवाच-] यया पार्थाचिया बोलासवें । हें काय म्हणितलें देवें । तुवां प्रेम ठेवूनि यावें । विश्वरूपीं की ॥ ज्ञाने.११.६८५ ॥ मग इये श्रीमूर्ती । भेटावें सडिया आयती । ते शिकवण सुभद्रापती । विसरलासि मा ॥ ज्ञाने.११.६८६ ॥ अगा आंधळिया अर्जुना । हाता आलिया मेरुही होय साना । ऐसा आथि मना । चुकीचा भावो ॥ ज्ञाने.११.६८७ ॥ [सुदुर्दर्शमिति] तरि विश्वात्मक रूपडें । जें दाविलें आम्हीं तुजपुढें । [देवा इति] तें शंभूही परि न जोडे । तपें करितां ॥ ज्ञाने.११.६८८ ॥ आणि अष्टांगादि संकटीं । योगी शिणताति किरीटी । परि अवसर नाहीं भेटी । जयाचिये ॥ ज्ञाने.११.६८९ ॥ तें विश्वरूप एकादे वेळ । कैसेनि देखों अळुमाळ । ऐसें स्मरतां काळ । जातसे देवां ॥ ज्ञाने.११.६९० ॥ आशेचिया अंजुळी । ठेऊनि हृदयाचिया निडळीं । ते चातक निराळीं । लागले जैसे ॥ ज्ञाने.११.६९१ ॥ तैसे उत्कंठानिर्भर । होऊनियां सुरवर । घोकीत आठही पाहर । भेटी जयाची ॥ ज्ञाने.११.६९२ ॥ [चूर्णिका] परि विश्वरूपासारिखें । स्वप्नींही कोणही न देखे । तें प्रत्यक्ष तुवां सुखें । देखिलें हें ॥ ज्ञाने.११.६९३ ॥</p>
<p>नाहं वेदैर्न तपसा न दानेन न चेज्यया । शक्य एवंविधो द्रष्टुं दृष्टवानसि मां यथा ॥ भ.गी.११.५३ ॥</p>
<p>[नाहं वेदैः] पैं उपायासि वाटा । न वाहती एथ सुभटा । साहीसहित वोहटा । वाइला वेदीं ॥ ज्ञाने.११.६९४ ॥ [न तपसा] मज विश्वरूपाचिया मोहरा । चालावया धनुर्धरा । तपांचियाही सर्व भारा । नव्हेचि लाग ॥ ज्ञाने.११.६९५ ॥ [न दानेन] आणि दानासि कीर कानडें । [न चेज्यया] मी यज्ञाही तैसा न सांपडें । [दृष्टवानसि मां यथा] जैसेनि कां सुरवाडें । देखिलासि तुवां ॥ ज्ञाने.११.६९६ ॥ तैसा मी एकीचि परी । आतुडें गा अवधारीं । जरी भक्ती येऊनि वरी । चित्तातें गा ॥ ज्ञाने.११.६९७ ॥</p>
<p>भक्त्या त्वनन्यया शक्य अहमेवंविधोऽर्जुन । ज्ञातुं द्रष्टुं च तत्त्वेन प्रवेष्टुं च परन्तप ॥ भ.गी.११.५४ ॥</p>
<p>[भक्त्या त्वनन्यया शक्यः] परि तेचि भक्ती ऐसी । पर्जन्याची सुटिका जैसी । धरावांचूनि अनारिसी । गतीचि नेणे ॥ ज्ञाने.११.६९८ ॥ कां सकळ जळसंपत्ति । घेऊनि समुद्रातें गिवसिती । गंगा जैसी अनन्यगती । मिनलीच मिळे ॥ ज्ञाने.११.६९९ ॥ तैसें सर्वभावअंभारें । न धरत प्रेम एकसरें । मजमाजि संचरे । मीचि होउनी ॥ ज्ञाने.११.७०० ॥ [अहमेवंविधोऽर्जुन] आणि तेविंचि मी ऐसा । थडिये आणि माझारीं सरिसा । क्षीराब्धि कां जैसा । क्षीराचाचि ॥ ज्ञाने.११.७०१ ॥ तैसें मजलागुनी मुंगीवरी । किंबहुना चराचरीं । भजनासि कां दुसरी । परीचि नाहीं ॥ ज्ञाने.११.७०२ ॥ [ज्ञातुं द्रष्टुं च] तयाचि क्षणासवें । एवंविध मी जाणवें । जाणितला तरी स्वभावें । दृष्टही होय ॥ ज्ञाने.११.७०३ ॥ [तत्त्वेन] मग इंधनीं अग्नि उद्दीपे । आणि इंधन हे भाष हारपे । तें अग्नीचि होऊनि आरोपे । मूर्त जेंवी ॥ ज्ञाने.११.७०४ ॥ कां उदय न कीजे तेजाकारें । तंव गगनचि होऊन असे आंधारें । मग उदैलिया एकसरें । प्रकाश होय ॥ ज्ञाने.११.७०५ ॥ [प्रवेष्टुं च परन्तप] तैसें माझिये साक्षात्कारीं । सरे अहंकाराची वारी । अहंकारलोपीं अवधारीं । द्वैत जाय ॥ ज्ञाने.११.७०६ ॥ मग मी तो हें आघवें । एक मीचि आथि स्वभावें । किंबहुना सामावे । समरसें तो ॥ ज्ञाने.११.७०७ ॥</p>
<p>मत्कर्मकृन्मत्परमो मद्भक्तः सङ्गवर्जितः । निर्वैरः सर्वभूतेषु यः स मामेति पाण्डव ॥ भ.गी.११.५५ ॥ ॐ तत्सदिति श्रीमद्भगवद्गीतासूपनिषत्सु ब्रह्मविद्यायां योगशास्त्रे श्रीकृष्णार्जुनसंवादे विश्वरूपदर्शनयोगो नाम एकादशोऽध्यायः ॥ भ.गी.११.पुष्पिका ॥</p>
<p>[मत्कर्मकृत्] जो मजचि एकालागीं । कर्में वाहतसे आंगीं । जया मजवाचोनि जगीं । गोमटें नाहीं ॥ ज्ञाने.११.७०८ ॥ [मत्परमः] दृष्टादृष्ट सकळ । जयाचें मीचि केवळ । जेणें जिणयाचें फळ । मजचि नाम ठेविलें ॥ ज्ञाने.११.७०९ ॥ [निर्वैरः सर्वभूतेषु] मग भूतें हे भाष विसरला । जे दिठी मीचि आहें सूदला । म्हणोनि निर्वैर जाहाला । [मद्भक्तः] सर्वत्र भजे ॥ ज्ञाने.११.७१० ॥ [सङ्गवर्जितः] ऐसा जो भक्त होये । तयाचें त्रिधातुक हें जैं जाये । [यः स मामेति पाण्डव] तैं मीचि होऊनि ठाये । पांडवा गा ॥ ज्ञाने.११.७११ ॥ ऐसें जगदुदरदोंदिलें । तेणें करुणारसरसाळें । संजयो म्हणे बोलिलें । श्रीकृष्णदेवें ॥ ज्ञाने.११.७१२ ॥ [अयमभिप्रायः] ययावरी तो पांडुकुमर । जाहाला आनंदसंपदा थोर । आणि कृष्णचरणचतुर । एक तो जगीं ॥ ज्ञाने.११.७१३ ॥ तेणें देवाचिया दोनही मूर्ती । निकिया न्याहाळिलिया चित्तीं । तंव विश्वरूपाहूनि कृष्णाकृतीं । देखिला लाभ ॥ ज्ञाने.११.७१४ ॥ परि तयाचिये जाणिवे । मान न कीजेचि देवें । जे व्यापकाहूनि नव्हे । एकदेशी ॥ ज्ञाने.११.७१५ ॥ हेंचि समर्थावयालागीं । एक दोन चांगी । उपपत्ती शार्ङ्गी । दाविता जाहाला ॥ ज्ञाने.११.७१६ ॥ [उत्तराध्यायबीजम्] तिया ऐकोनि सुभद्राकांत । चित्तीं आहे म्हणत । तरि होय बरवें दोहींआंत । तें पुढती पुसों ॥ ज्ञाने.११.७१७ ॥ ऐसा आलोच करून जीवीं । आतां पुसती वोज बरवी । आदरील ते परिसावी । पुढें कथा ॥ ज्ञाने.११.७१८ ॥ प्रांजळ ओवीप्रबंधें । गोष्टी सांगिजेल विनोदें । ते परिसा आनंदें । ज्ञानदेवो म्हणे ॥ ज्ञाने.११.७१९ ॥ भरोनि सद्भावाची अंजुळी । मियां वोवियाफुलें मोकळीं । अर्पिलीं अंघ्रियुगुलीं । विश्वरूपाच्या ॥ ज्ञाने.११.७२० ॥</p>
<p>इति श्रीज्ञानदेवविरचितायां भावार्थदीपिकायां एकादशोऽध्यायः ॥ ११ ॥ श्लोक ५५, ओव्या ७०८.</p>
</section>
</body>
</html>
