<?xml version="1.0" encoding="UTF-8"?>
<!DOCTYPE html>
<html xmlns="http://www.w3.org/1999/xhtml" xmlns:epub="http://www.idpf.org/2007/ops" xml:lang="en-US">
<head>
  <meta charset="utf-8" />
  <meta name="generator" content="pandoc" />
  <title>ch001.xhtml</title>
  <style>
    code{white-space: pre-wrap;}
    span.smallcaps{font-variant: small-caps;}
    span.underline{text-decoration: underline;}
    div.column{display: inline-block; vertical-align: top; width: 50%;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
  </style>
  <link rel="stylesheet" type="text/css" href="../styles/stylesheet1.css" />
</head>
<body epub:type="bodymatter">
<section id="shreejñāneshwarī-adhyay-2-transliterated" class="level1 unnumbered">
<h1 class="unnumbered">ShreeJñāneshwarī Adhyay 2 Transliterated</h1>
<p>॥ श्रीज्ञानेश्वरी ॥</p>
<p>अध्याय २ रा</p>
<p>सञ्जय उवाच - तं तथा कृपयाविष्टमश्रुपूर्णाकुलेक्षणम् । विषीदन्तमिदं वाक्यमुवाच मधुसूदनः ॥ भ.गी.२.१ ॥</p>
<p>[सञ्जय उवाच-] मग संजयो म्हणे रायातें । [तं तथा] आइकें तो पार्थ तेथें । [अश्रुपूर्णाकुलेक्षणं] शोकाकुळ रुदनातें । करीत असे ॥ ज्ञाने.२.१ ॥ तें कुळ देखोनी समस्त । [कृपयाविष्टं] स्नेह उपनलें अद्भुत । तेणें द्रवलें असे चित्त । कवणेपरी ॥ ज्ञाने.२.२ ॥ जैसें लवण जळें झळंबलें । ना अभ्र वातें हाले । तैसें सधीर परी विरमलें । हृदय तयाचें ॥ ज्ञाने.२.३ ॥ म्हणोनि कृपा आकळिला । [विषीदन्तमित्यर्धं] दिसतसे अति कोमाइला । जैसा कर्दमीं रुपला । राजहंस ॥ ज्ञाने.२.४ ॥ तयापरी तो पांडुकुमर । महामोहें अति जर्जर । देखोनि श्रीशार्ङ्गधर । काय बोले ॥ ज्ञाने.२.५ ॥</p>
<p>श्रीभगवानुवाच - कुतस्त्वा कश्मलमिदं विषमे समुपस्थितम् । अनार्यजुष्टमस्वर्ग्यमकीर्तिकरमर्जुन ॥ भ.गी.२.२ ॥</p>
<p>[श्रीभगवानुवाच - कुतस्त्वा] म्हणे अर्जुना आदि पाहीं । हें उचित काय इये ठायीं । तूं कवण हें कायी । करीत आहासी ॥ ज्ञाने.२.६ ॥ तुज सांगें काय झालें । कवण उणें आलें । करितां काय ठेलें । खेद कायिसा ॥ ज्ञाने.२.७ ॥ तूं अनुचिता चित्त नेदिसी । धीर कहीं न संडिसी । तुझेनि नामें अपयशीं । दिशा लंघिजे ॥ ज्ञाने.२.८ ॥ तूं शूरवृत्तीचा ठावो । क्षत्रियांमाजी रावो । तुझिया लाठेपणाचा आवो । तिहीं लोकीं ॥ ज्ञाने.२.९ ॥ तुवां संग्रामीं हर जिंकिला । निवातकवचांचा ठाय फेडिला । पवाडा तुवां केला । गंधर्वांसीं ॥ ज्ञाने.२.१० ॥ पाहतां तुझेनि पाडें । दिसे त्रैलोक्यही थोकडें । ऐसें पुरुषत्व चोखडें । पार्था तुझें ॥ ज्ञाने.२.११ ॥ तो तूं कीं आजि येथें । सांडूनियां वीरवृत्तीतें । [कश्मलमिदं] अधोमुख रुदनातें । करीत आहासी ॥ ज्ञाने.२.१२ ॥ विचारीं तूं अर्जुनु । कीं कारुण्यें किजसी दीनु । सांग पां अंधकारें भानु । ग्रासिला आथी ॥ ज्ञाने.२.१३ ॥ ना तरी पवन मेघासि बिहे । कीं अमृतासि मरण आहे । पाहें पां इंधनचि गिळोनि जाये । पावकातें ॥ ज्ञाने.२.१४ ॥ कीं लवणेंचि जळ विरे । संसर्गें काळकूट मरे । सांग पां महाफणी दर्दुरें । गिळिजे कायी ॥ ज्ञाने.२.१५ ॥ सिंहासि झोंबे कोल्हा । ऐसा अपाड आथि कें जाहाला । परी तो त्वां साच केला । आजि एथ ॥ ज्ञाने.२.१६ ॥ [विषमे समुपस्थितम्] म्हणोनि अझुनी अर्जुना । झणें चित्त देसी या हीना । वेगीं धीर करूनियां मना । सावध होईं ॥ ज्ञाने.२.१७ ॥ सांडीं हें मूर्खपण । उठीं घे धनुष्यबाण । संग्रामीं हें कवण । कारुण्य तुझें ॥ ज्ञाने.२.१८ ॥ [अनार्यजुष्टं] हां गा तूं जाणता । तरी न विचारिसी कां आतां । सांगें जुंझावेळे सदयता । उचित कायी ॥ ज्ञाने.२.१९ ॥ [अस्वर्ग्यमकीर्तिकरमर्जुन] हें असतिये कीर्तीसी नाश । आणि पारत्रिकासि अपभ्रंश । म्हणे जगन्निवास । अर्जुनातें ॥ ज्ञाने.२.२० ॥</p>
<p>क्लैब्यं मा स्म गमः पार्थ नैतत्त्वय्युपपद्यते । क्षुद्रं हृदयदौर्बल्यं त्यक्त्वोत्तिष्ठ परन्तप ॥ भ.गी.२.३ ॥</p>
<p>[क्लैब्यं मा स्म गमः पार्थ] म्हणोनि शोक न करीं । तूं पुरता धीर धरीं । हे शोच्यता अव्हेरीं । पांडुकुमरा ॥ ज्ञाने.२.२१ ॥ [नैतत्त्वय्युपपद्यते] तुज नव्हे हें उचित । येणें नासेल जोडलें बहुत । तूं अझुनि तरी हित । विचारीं पां ॥ ज्ञाने.२.२२ ॥ येणें संग्रामाचेनि अवसरें । एथ कृपाळुपण नुपकरे । हे आतांचि काय सोयरे । जाहले तुज ॥ ज्ञाने.२.२३ ॥ तूं आधींचि काय नेणसी । कीं हे गोत्रज नोळखसी । वायांचि काय करिसी । अतिशय आतां ॥ ज्ञाने.२.२४ ॥ आजिचें हें जुंझ । काय जन्मा नवल तुज । हें परस्परें तुम्हां व्याज । सदांचि आथी ॥ ज्ञाने.२.२५ ॥ [क्षुद्रं] तरी आतां काय जाहलें । कायि स्नेह उपनलें । हें नेणिजे परी कुडें केलें । अर्जुना तुवां ॥ ज्ञाने.२.२६ ॥ मोह धरिलिया ऐसें होईल । जे असती प्रतिष्ठा जाईल । आणि परलोकही अंतरेल । ऐहिकेंसीं ॥ ज्ञाने.२.२७ ॥ [हृदयदौर्बल्यं] हृदयाचें ढिलेपण । एथ निकयासी नव्हे कारण । [त्यक्त्वोत्तिष्ठ परन्तप] हें संग्रामीं पतन जाण । क्षत्रियांसी ॥ ज्ञाने.२.२८ ॥ [चूर्णिका] ऐसेनि तो कृपावंत । नानापरी असे शिकवित । हें ऐकोनि पांडुसुत । काय बोले ॥ ज्ञाने.२.२९ ॥</p>
<p>अर्जुन उवाच - कथं भीष्ममहं सङ्ख्ये द्रोणं च मधुसूदन । इषुभिः प्रतियोत्स्यामि पूजार्हावरिसूदन ॥ भ.गी.२.४ ॥</p>
<p>[अर्जुन उवाच-कथमिति] देवा हें येतुलेवरी । बोलावें नलगे अवधारीं । आधीं तूंचि विचारीं । संग्राम हा ॥ ज्ञाने.२.३० ॥ हें जुंझ नव्हे प्रमाद । एथ प्रवर्तलिया दिसतसे बाध । हा उघड लिंगभेद । वोडवला आम्हां ॥ ज्ञाने.२.३१ ॥ [पूजार्हावरिसूदन] देखें मातापितरें अर्चिजती । सर्वस्वें तोष पावविजती । तियें पाठीं केविं वधिजती । आपुलिया हातीं ॥ ज्ञाने.२.३२ ॥ देवा संतवृंद नमस्कारिजे । कां घडे तरी पूजिजे । हेंवांचुनि केवीं निंदिजे । स्वयें वाचा ॥ ज्ञाने.२.३३ ॥ तैसे गोत्रगुरु आमुचे । पूजनीय आम्हां नेमाचे । मज बहुत भीष्मद्रोणांचें । वर्ततसे ॥ ज्ञाने.२.३४ ॥ [इषुभिः प्रतियोत्स्यामि] जयांलागीं मनें विरू । आम्ही स्वप्नींहि न शकों धरूं । तयां प्रत्यक्ष केवीं करूं । घात देवा ॥ ज्ञाने.२.३५ ॥ वरी जळो हें जियालें । एथ अघवेयांसि हेंचि काय जाहलें । जे यांच्या वधीं अभ्यासिलें । मिरविजे आम्हीं ॥ ज्ञाने.२.३६ ॥ मी पार्थ द्रोणाचा केला । येणें धनुर्वेद मज दिधला । तेणें उपकार काय आभारैला । वधीं तयातें ॥ ज्ञाने.२.३७ ॥ जेथींचिया कृपा लाहिजे वर । तेथेंचि मनें व्यभिचार । तरी काय मी भस्मासुर । अर्जुन म्हणे ॥ ज्ञाने.२.३८ ॥</p>
<p>गुरूनहत्वा हि महानुभावान् श्रेयो भोक्तुं भैक्ष्यमपीह लोके । हत्वार्थकामांस्तु गुरूनिहैव भुञ्जीय भोगान् रुधिरप्रदिग्धान् ॥ भ.गी.२.५ ॥</p>
<p>[गुरूनहत्वा हि महानुभावान्] देवा समुद्र गंभीर आइकिजे । वरी तोहि आहाच देखिजे । परी क्षोभ मनीं नेणिजे । द्रोणाचिये ॥ ज्ञाने.२.३९ ॥ हें अपार जें गगन । वरी तयाही होईल मान । परी अगाध भलें गहन । हृदय याचें ॥ ज्ञाने.२.४० ॥ वरी अमृतही विटे । कीं काळवशें वज्रही फुटे । परी मनोधर्म नलोटे । विकरविलाही ॥ ज्ञाने.२.४१ ॥ स्नेहालागीं माये । म्हणिपें तें कीर होये । परी कृपा ते मूर्त आहे । द्रोणीं इये ॥ ज्ञाने.२.४२ ॥ हा कारुण्याची आदी । सकलगुणांचा निधी । विद्यासिंधु निरवधि । अर्जुन म्हणे ॥ ज्ञाने.२.४३ ॥ हा येणें मानें महंत । वरी आम्हांलागीं कृपावंत । आतां सांग पां येथें घात । चिंतूं येईल ॥ ज्ञाने.२.४४ ॥ [श्रेयो भोक्तुं] ऐसे हे रणीं वधावे । मग आपण सुखें राज्य भोगावें । तें मना न ये आघवें । जीवितेंसीं ॥ ज्ञाने.२.४५ ॥ हें येणें मानें दुर्धर । जे यांहींहूनि भोग सधर । ते असतु एथवर । [भैक्ष्यमपीह लोके] भिक्षा मागतां भली ॥ ज्ञाने.२.४६ ॥ ना तरी देशत्यागें जाइजे । कां गिरिकंदर सेविजे । परी शस्त्र आतां न धरिजे । इयांवरी ॥ ज्ञाने.२.४७ ॥ [हत्वार्थकामांस्तु गुरून्] देवा नवनिशितीं शरीं । वावरोनि यांच्या जिव्हारीं । [भोगान् रुधिरप्रदिग्धान्] भोग गिंवसावे रुधिरीं । बुडाले जे ॥ ज्ञाने.२.४८ ॥ [इहैव भुञ्जीय] ते काढूनि काय किजती । लिप्त केवीं सेविजती । मज न ये हे उपपत्ती । याचिलागीं ॥ ज्ञाने.२.४९ ॥ [चूर्णिका] ऐसें अर्जुन ते अवसरीं । म्हणे श्रीकृष्णा अवधारीं । परी तें मना न येचि मुरारी । आइकोनियां ॥ ज्ञाने.२.५० ॥ हें जाणोनि पार्थ भ्याला । मग पुनरपि बोलों लागला । म्हणे देवो कां चित्त या बोला । देतीचि ना ॥ ज्ञाने.२.५१ ॥</p>
<p>न चैतद्विद्मः कतरन्नो गरीयो यद्वा जयेम यदि वा नो जयेयुः । यानेव हत्वा न जिजीविषामस्तेऽवस्थिताः प्रमुखे धार्तराष्ट्राः ॥ भ.गी.२.६ ॥</p>
<p>[कतरन्नो गरीयः] येऱ्हवीं माझ्या चित्तीं जें होतें । तें मी विवरूनि बोलिलों एथें । परी निकें काय यापरौतें । तें तुम्ही जाणा ॥ ज्ञाने.२.५२ ॥ [यानेवेत्यर्धं] पैं विरु जयांसि ऐकिजे । आणि या बोलींचि प्राण सांडिजे । ते एथ संग्रामव्याजें । उभे आहाती ॥ ज्ञाने.२.५३ ॥ [यद्वा जयेम] आतां ऐसेयातें वधावें । [यदि वा नो जयेयुः] कीं अव्हेरूनियां निघावें । [न चैतद्विद्मः] या दोहींमाजि बरवें । तें नेणों आम्ही ॥ ज्ञाने.२.५४ ॥</p>
<p>कार्पण्यदोषोपहतस्वभावः पृच्छामि त्वां धर्मसम्मूढचेताः । यच्छ्रेयः स्यान्निश्चितं ब्रूहि तन्मे शिष्यस्तेऽहं शाधि मां त्वां प्रपन्नम् ॥ भ.गी.२.७ ॥</p>
<p>[कार्पण्यदोषोपहतस्वभावः] आम्हां काय उचित । तें पाहतां न स्फुरे येथ । जे मोहें येणें चित्त । व्याकुळ माझें ॥ ज्ञाने.२.५५ ॥ तिमिरावरुद्ध जैसें । दृष्टीचें तेज भ्रंशे । मग पासींच असतां न दिसे । वस्तुजात ॥ ज्ञाने.२.५६ ॥ [धर्मसम्मूढचेताः] देवा तैसें मज जाहलें । जे मन हें भ्रांती ग्रासिलें । आतां काय हित आपुलें । तेंही नेणें ॥ ज्ञाने.२.५७ ॥ [पृच्छामि त्वां] तरी श्रीकृष्णा तुवां जाणावें । निकें तें आह्मां सांगावें । जे सखा सर्वस्व आघवें । आम्हांसि तूं ॥ ज्ञाने.२.५८ ॥ [शिष्यस्तेऽहं शाधि मां त्वां प्रपन्नं] तूं गुरु बंधु पिता । तूं आमुची इष्ट देवता । तूंचि सदा रक्षिता । आपदीं आमुतें ॥ ज्ञाने.२.५९ ॥ जैसा शिष्यातें गुरू । सर्वथा नेणे अव्हेरूं । कीं सरितांतें सागरू । त्यजी केवीं ॥ ज्ञाने.२.६० ॥ ना तरी अपत्यातें माये । सांडूनि जरी जाये । तरी तें कैसेनि जिये । ऐकें कृष्णा ॥ ज्ञाने.२.६१ ॥ तैसा सर्वांपरी आम्हांसी । देवा तूंचि एक आहासी । आणि बोलिलें जरी न मनिसी । मागील माझें ॥ ज्ञाने.२.६२ ॥ [यच्छ्रेयः स्यान्निश्चितं ब्रूहि तन्मे] तरी उचित काय आम्हां । जें व्यभिचरेना धर्मा । तें झडकरी पुरुषोत्तमा । सांग आतां ॥ ज्ञाने.२.६३ ॥</p>
<p>न हि प्रपश्यामि ममापनुद्याद् यच्छोकमुच्छोषणमिन्द्रियाणाम् । अवाप्य भूमावसपत्नमृद्धं राज्यं सुराणामपि चाधिपत्यम् ॥ भ.गी.२.८ ॥</p>
<p>[न हित्यर्धं] हें सकळ कुळ देखोनी । जो शोक उपनलासे मनीं । तो तुझिया वाक्यावांचुनी । न जाय आणिकें ॥ ज्ञाने.२.६४ ॥ [अवाप्येत्यर्धं] एथ पृथ्वीतल आप होईल । हें महेंद्रपदही पाविजेल । परी मोह हा न फिटेल । मानसींचा ॥ ज्ञाने.२.६५ ॥ जैसीं सर्वथा बीजें आहाळलीं । तीं सुक्षेत्रीं जऱ्ही पेरिलीं । तरी न विरूढती सिंचलीं । आवडे तैसीं ॥ ज्ञाने.२.६६ ॥ ना तरी आयुष्य पुरलें आहे । तरी औषधें कांहीं नोहे । एथ एकचि उपेगा जाये । परमामृत ॥ ज्ञाने.२.६७ ॥ तैसें राज्यभोगसमृद्धी । उज्जीवन नोहे इये बुद्धी । एथ जिव्हाळा कृपानिधी । कारुण्य तुझें ॥ ज्ञाने.२.६८ ॥ ऐसें अर्जुन तेथें बोलिला । तंव क्षण एक भ्रांती सांडिला । मग पुनरपि व्यापिला । ऊर्मी तेणें ॥ ज्ञाने.२.६९ ॥ कीं मज पाहतां ऊर्मी नोहे । अनारिसें गमत आहे । तो ग्रासिला महामोहें । काळसर्पें ॥ ज्ञाने.२.७० ॥ सवर्म हृदयकल्हारीं । तेथ कारुण्यवेळेच्या भरीं । लागला म्हणोनि लहरी । मांजेचि ना ॥ ज्ञाने.२.७१ ॥ हें जाणोनि ऐसी प्रौढी । जो दृष्टीसवेंचि विष फेडी । तो धांवया श्रीहरी गारुडी । पातला कीं ॥ ज्ञाने.२.७२ ॥ तैसिया पंडुकुमरा व्याकुळा । मिरवतसे श्रीकृष्ण जवळा । तो कृपावशें अवलीळा । रक्षील आतां ॥ ज्ञाने.२.७३ ॥ म्हणोनि तो पार्थु । मोहफणिग्रस्तु । म्यां म्हणितला हा हेतु । जाणोनियां ॥ ज्ञाने.२.७४ ॥ मग देखा तेथ फाल्गुनु । घेतला असे भ्रांतीं कवळूनु । जैसा घनपडळीं भानु । आच्छादिजे ॥ ज्ञाने.२.७५ ॥ तयापरी तो धनुर्धर । जाहलासे दुःखें जर्जर । जैसा ग्रीष्मकाळीं गिरिवर । वणवला कां ॥ ज्ञाने.२.७६ ॥ म्हणोनि सहजें सुनीळ । कृपामृतें सजळ । तो वोळला श्रीगोपाळ । महामेघ ॥ ज्ञाने.२.७७ ॥ तेथ सुदशनांची द्युती । तेचि विद्युल्लता झळकती । गंभीर वाचा ते आयती । गर्जनेची ॥ ज्ञाने.२.७८ ॥ आतां तो उदार कैसा वर्षेल । तेणें अर्जुनाचळ निवेल । मग नवी विरूढी फुटेल । उन्मेषाची ॥ ज्ञाने.२.७९ ॥ ते कथा आइका । मनाचिया आराणुका । ज्ञानदेव म्हणे देखा । निवृत्तिदास ॥ ज्ञाने.२.८० ॥</p>
<p>सञ्जय उवाच - एवमुक्त्वा हृषीकेशं गुडाकेशः परन्तप । न योत्स्य इति गोविन्दमुक्त्वा तूष्णीं बभूव ह ॥ भ.गी.२.९ ॥</p>
<p>[सञ्जय उवाच-एवमिति] ऐसें संजय असे सांगत । म्हणे राया तो पार्थ । पुनरपि शोकाकुळित । काय बोले ॥ ज्ञाने.२.८१ ॥ [न योत्स्य इति] आइकें सखेद बोले श्रीकृष्णातें । आतां नाळवावें तुम्हीं मातें । मी सर्वथा न जुंझें एथें । भरंवसेनी ॥ ज्ञाने.२.८२ ॥ ऐसें येकिहेळां बोलिला । मग मौन धरूनि ठेला । तेथ श्रीकृष्ण विस्मयो पावला । देखोनि तयातें ॥ ज्ञाने.२.८३ ॥</p>
<p>तमुवाच हृषीकेशः प्रहसन्निव भारत । सेनयोरुभयोर्मध्ये विषीदन्तमिदं वचः ॥ भ.गी.२.१० ॥</p>
<p>[हृषीकेशः] मग आपुलां चित्तीं म्हणे । एथ हें कायि आदरिलें येणें । अर्जुन सर्वथा कांहीं नेणे । काय कीजे ॥ ज्ञाने.२.८४ ॥ हा उमजे आतां कवणेपरी । कैसेनि धीर स्वीकारी । जैसा ग्रहातें पंचाक्षरी । अनुमानी कां ॥ ज्ञाने.२.८५ ॥ नातरी असाध्य देखोनि व्याधि । अमृतासम दिव्य औषधि । वैद्य सूची निरवधि । निदानींची ॥ ज्ञाने.२.८६ ॥ तैसें विवरीत असे श्रीअनंत । [सेनयोरिति] तया दोहीं सैन्यांआंत । जयापरी पार्थ । भ्रांति सांडी ॥ ज्ञाने.२.८७ ॥ तें कारण मनें धरिलें । मग सरोष बोलों आदरिलें । जैसें मातेच्या कोपीं थोकलें । स्नेह आथी ॥ ज्ञाने.२.८८ ॥ कीं औषधाचिया कडवटपणीं । जैसी अमृताची पुरवणी । ते आहाच न दिसे परी गुणीं । प्रकट होय ॥ ज्ञाने.२.८९ ॥ [तमुवाच] तैसीं वरिवरी पाहतां उदासें । आंत तरी अतिसुरसें । तियें वाक्यें हृषीकेशें । बोलों आदरिलीं ॥ ज्ञाने.२.९० ॥</p>
<p>श्रीभगवानुवाच - अशोच्यानन्वशोचस्त्वं प्रज्ञावादांश्च भाषसे । गतासूनगतासूंश्च नानुशोचन्ति पण्डिताः ॥ भ.गी.२.११ ॥</p>
<p>[श्रीभगवानुवाच] मग अर्जुनातें म्हणितलें । आम्हीं आजि हें नवल देखिलें । जे तुवां एथ आदरिलें । माझारींचि ॥ ज्ञाने.२.९१ ॥ [त्वं प्रज्ञावादांश्च भाषसे] तूं जाणता तरी म्हणविसी । परी नेणिवेतें न सांडिसी । आणि शिकवूं म्हणों तरी बोलसी । बहुसाल नीति ॥ ज्ञाने.२.९२ ॥ जात्यंधा लागे पिसें । मग तें सैरा धांवे जैसें । तुझें शाहाणपण तैसें । दिसतसे ॥ ज्ञाने.२.९३ ॥ तूं आपणापें तरी नेणसी । [अशोच्यानन्वशोचः] परी या कौरवांतें शोचूं पाहासी । हा बहु विस्मय आम्हांसी । पुढतपुढती ॥ ज्ञाने.२.९४ ॥ [प्रहसन्निव भारत इति १० श्र्लोकस्थं] तरी सांग पां अर्जुना । तुजपासूनि स्थिती या त्रिभुवना । हे अनादि विश्वरचना । तें लटकें कायी ॥ ज्ञाने.२.९५ ॥ एथ समर्थ एक आथी । तयापासूनि भूतें होती । तरी हें वायांचि काय बोलती । जगामाजी ॥ ज्ञाने.२.९६ ॥ हो कां सांप्रत ऐसें जाहलें । जे हे जन्ममृत्यू तुवां सृजिले । आणि नाश पावे नाशिलें । तुझेनि कायी ॥ ज्ञाने.२.९७ ॥ तूं भ्रमलेपणें अहंकृती । यांसि घात न धरिसी चित्तीं । तरी सांगें कायि हे होती । चिरंतन ॥ ज्ञाने.२.९८ ॥ कीं तूं एक वधिता । आणि सकळ लोक हा मरता । ऐसी भ्रांति झणें चित्ता । येवों देसी ॥ ज्ञाने.२.९९ ॥ अनादिसिद्ध हें आघवें । होत जात स्वभावें । तरी तुवां कां शोचावें । सांगें मज ॥ ज्ञाने.२.१०० ॥ परी मूर्खपणें नेणसी । न चिंतावें तें चिंतिसी । आणि तूंचि नीति सांगसी । आम्हांप्रति ॥ ज्ञाने.२.१०१ ॥ [गतासूनित्यर्धं] देखें विवेकी जे होती । ते दोहींतेंही न शोचिती । जे होय जाय हे भ्रांती । ह्मणऊनियां ॥ ज्ञाने.२.१०२ ॥</p>
<p>न त्वेवाहं जातु नासं न त्वं नेमे जनाधिपाः । न चैव न भविष्यामः सर्वे वयमतः परम् ॥ भ.गी.२.१२ ॥</p>
<p>[न त्वेवेत्यर्धं] अर्जुना सांगेन आइक । एथ आम्ही तुम्ही देख । आणि हे भूपति अशेख । आदिकरूनी ॥ ज्ञाने.२.१०३ ॥ [न चेत्यर्धं] नित्यता ऐसेचि असोनी । ना तरी निश्चित क्षया जाऊनी । हे भ्रांती वेगळी करूनी । दोन्ही नाहीं ॥ ज्ञाने.२.१०४ ॥ [अयं भावः] हें उपजे आणि नाशे । तें मायावशें दिसे । येऱ्हवीं तत्त्वतां वस्तु जें असे । तें अविनाशचि ॥ ज्ञाने.२.१०५ ॥ जैसें पवनें तोय हालविलें । आणि तरंगाकार जाहालें । तरी कवण कें जन्मलें । म्हणों ये तेथ ॥ ज्ञाने.२.१०६ ॥ तेंचि वायूचें स्फुरण ठेलें । आणि उदक सहज सपाट जाहलें । तरी आतां काय निमालें । विचारी पां ॥ ज्ञाने.२.१०७ ॥</p>
<p>देहिनोऽस्मिन्यथा देहे कौमारं यौवनं जरा । तथा देहान्तरप्राप्तिर्धीरस्तत्र न मुह्यति ॥ भ.गी.२.१३ ॥</p>
<p>[देहिन इति] आइकें शरीर तरी एक । परी वयसाभेदें अनेक । हें प्रत्यक्षचि देख । प्रमाण तूं ॥ ज्ञाने.२.१०८ ॥ एथ कौमारत्व दिसे । मग तारुण्यीं तें भ्रंशे । परी देहचि न नाशे । एकासवें ॥ ज्ञाने.२.१०९ ॥ [तथेति] तैसीं चैतन्याच्या ठायीं । इयें शरीरांतरें होती जाती पाहीं । ऐसें जाणे तया नाहीं । व्यामोहदुःख ॥ ज्ञाने.२.११० ॥</p>
<p>मात्रास्पर्शास्तु कौन्तेय शीतोष्णसुखदुःखदाः । आगमापायिनोऽनित्यास्तांस्तितिक्षस्व भारत ॥ भ.गी.२.१४ ॥</p>
<p>[मात्रास्पर्शा इति] एथ नेणावया हेंचि कारण । जें इंद्रियांआधीनपण । तिहीं आकळिजे अंतःकरण । म्हणऊनि भ्रमे ॥ ज्ञाने.२.१११ ॥ इंद्रियें विषय सेविती । तेथ हर्ष शोक उपजती । ते अंतर आप्लविती । संगें येणें ॥ ज्ञाने.२.११२ ॥ जयां विषयांच्या ठायीं । एकनिष्ठता कहीं नाहीं । तेथ दुःख आणि कांहीं । सुखही दिसे ॥ ज्ञाने.२.११३ ॥ देखें शब्दाची व्याप्ती । निंदा आणि स्तुती । तेथ द्वेषाद्वेष उपजती । श्रवणद्वारें ॥ ज्ञाने.२.११४ ॥ मृदु आणि कठिण । हे स्पर्शाचे दोनी गुण । जे वपूचेनि संगें कारण । संतोषखेदां ॥ ज्ञाने.२.११५ ॥ भ्यासुर आणि सुरेख । हें रूपाचें स्वरूप देख । उपजवी सुखदुःख । नेत्रद्वारें ॥ ज्ञाने.२.११६ ॥ सुगंध आणि दुर्गंध । हा परिमळाचा भेद । जो घ्राणसंगें विषाद । तोष देता ॥ ज्ञाने.२.११७ ॥ तैसाचि द्विविध रस । उपजवी प्रीति त्रास । म्हणूनि हा आपभ्रंश । विषयसंग ॥ ज्ञाने.२.११८ ॥ देखें इंद्रियां आधीन होइजे । तैं शीतोष्णांते पाविजे । आणि सुखदुःखीं आकळिजे । आपणपें ॥ ज्ञाने.२.११९ ॥ या विषयांवांचूनि कांहीं । आणीक सर्वथा रम्य नाहीं । ऐसा स्वभावचि पाहीं । इंद्रियांचा ॥ ज्ञाने.२.१२० ॥ [आगमापायिन इति] हे विषय तरी कैसे । रोहिणीचें जळ जैसें । कां स्वप्नींचा आभासे । भद्रजाति ॥ ज्ञाने.२.१२१ ॥ देखें अनित्य ते यापरी । म्हणऊनि तूं अव्हेरीं । हा सर्वथा संग न धरीं । धनुर्धरा ॥ ज्ञाने.२.१२२ ॥</p>
<p>यं हि न व्यथयन्त्येते पुरुषं पुरुषर्षभ । समदुःखसुखं धीरं सोऽमृतत्वाय कल्पते ॥ भ.गी.२.१५ ॥</p>
<p>[यं हीति] हे विषय जयातें नाकळिती । [समेति] तया सुखदुःखें न पवती । आणि गर्भवाससंगती । नाहीं तया ॥ ज्ञाने.२.१२३ ॥ तो नित्यरूप पार्था । वोळखावा सर्वथा । जो या इंद्रियार्थां । नागवेचि ॥ ज्ञाने.२.१२४ ॥</p>
<p>नासतो विद्यते भावो नाभावो विद्यते सतः । उभयोरपि दृष्टोऽन्तस्त्वनयोस्तत्त्वदर्शिभिः ॥ भ.गी.२.१६ ॥</p>
<p>[तत्त्वदर्शिभिः] आतां अर्जुना कांहीं एक । सांगेन मी आइक । जें विचारपर लोक । वोळखती ॥ ज्ञाने.२.१२५ ॥ [उभयोरपि दृष्टोऽन्तस्त्वनयोः] या उपाधिमाजी गुप्त । चैतन्य असे सर्वगत । तें तत्त्वज्ञ संत । स्वीकारिती ॥ ज्ञाने.२.१२६ ॥ सलिलीं पय जैसें । एक होऊनि मिनलें असे । परी निवडूनि राजहंसें । वेगळें कीजे ॥ ज्ञाने.२.१२७ ॥ कीं अग्निमुखें किडाळ । तोडोनियां चोखाळ । निवडिती केवळ । बुद्धिमंत ॥ ज्ञाने.२.१२८ ॥ ना तरी जाणिवेच्या आयणीं । करितां दधि कडसणी । मग नवनीत निर्वाणीं । दिसे जैसें ॥ ज्ञाने.२.१२९ ॥ कीं भूस बीं एकवट । उपणितां राहे घनवट । तेथ उडे तें फळकट । जाणों आलें ॥ ज्ञाने.२.१३० ॥ [नासतो विद्यते भावः] तैसें विचारितां निसरलें । तें प्रपंच सहजें सांडवलें । [नाभावो विद्यते सतः] मग तत्त्वतां तत्त्व उरलें । ज्ञानियांसी ॥ ज्ञाने.२.१३१ ॥ म्हणोनि अनित्याच्या ठायीं । तयां आस्तिक्यबुद्धि नाहीं । निष्कर्ष दोहींही । देखिला असे ॥ ज्ञाने.२.१३२ ॥</p>
<p>अविनाशि तु तद्विद्धि येन सर्वमिदं ततम् । विनाशमव्ययस्यास्य न कश्चित्कर्तुमर्हति ॥ भ.गी.२.१७ ॥</p>
<p>[अविनाशि तु तद्विद्धि] देखें सारासार विचारितां । भ्रांति ते पाहीं असारता । तरी सार तें स्वभावतां । नित्य जाणें ॥ ज्ञाने.२.१३३ ॥ [येन सर्वमिदं ततं] हा लोकत्रयाकार । तो जयाचा विस्तार । तेथ नाम वर्ण आकार । चिन्ह नाहीं ॥ ज्ञाने.२.१३४ ॥ [विनाशमिति] जो सर्वदा सर्वगत । जन्मक्षयातीत । तया केलियाहि घात । कदा नोहे ॥ ज्ञाने.२.१३५ ॥</p>
<p>अन्तवन्त इमे देहा नित्यस्योक्ताः शरीरिणः । अनाशिनोऽप्रमेयस्य तस्माद्युध्यस्व भारत ॥ भ.गी.२.१८ ॥</p>
<p>[अन्तवन्त इमे देहा] आणि शरीरजात आघवें । हें नाशवंत स्वभावें । [नित्यस्येति । शेषं स्पष्टं] म्हणोनि तुवां जुंझावें । पंडुकुमरा ॥ ज्ञाने.२.१३६ ॥</p>
<p>य एनं वेत्ति हन्तारं यश्चैनं मन्यते हतम् । उभौ तौ न विजानीतो नायं हन्ति न हन्यते ॥ भ.गी.२.१९ ॥</p>
<p>[य एनमिति] तूं धरूनि देहाभिमानातें । दिठी सूनि शरीरातें । मी मारिता हे मरते । म्हणत आहासी ॥ ज्ञाने.२.१३७ ॥ [उभाविति] तरी अर्जुना तूं हें नेणसी । जरी तत्त्वतां विचारिसी । तरी वधिता तूं नव्हसी । ते वध्य नव्हती ॥ ज्ञाने.२.१३८ ॥</p>
<p>न जायते म्रियते वा कदाचिन्नायं भूत्वा भविता वा न भूयः । अजो नित्यः शाश्वतोऽयं पुराणो न हन्यते हन्यमाने शरीरे ॥ भ.गी.२.२० ॥ वेदाविनाशिनं नित्यं य एनमजमव्ययम् । कथं स पुरुषः पार्थ कं घातयति हन्ति कम् ॥ भ.गी.२.२१ ॥</p>
<p>[पूर्वार्धाभिप्रायः- न जायत इति] जैसें स्वप्नामाजि देखिजे । तें स्वप्नींचि साच आपजे । [अजमित्यादिपदचतुष्टयाभिप्रायः] मग चेऊनियां पाहिजे । तंव कांहीं नाहीं ॥ ज्ञाने.२.१३९ ॥ [न हन्यते हन्यमाने शरीरे] तैसी हे जाण माया । तूं भ्रमत आहासि वायां । शस्त्रें हाणितलिया छाया । जैसी आंगीं न रुपे ॥ ज्ञाने.२.१४० ॥ [वेदेति पूर्वार्धभावार्थः] कां पूर्ण कुंभ उलंडला । तेथ बिंबाकार दिसे भ्रंशला । परी भानु नाहीं नासला । तयासवें ॥ ज्ञाने.२.१४१ ॥ ना तरी मठीं आकाश जैसें । मठाकृती अवतरलें असे । तो भंगलिया आपैसें । स्वरूपचि ॥ ज्ञाने.२.१४२ ॥ [कथमिति] तैसें शरीराच्या लोपीं । सर्वथा नाश नाहीं स्वरूपीं । म्हणऊनि तूं हे नारोपीं । भ्रांति बापा ॥ ज्ञाने.२.१४३ ॥</p>
<p>वासांसि जीर्णानि यथा विहाय नवानि गृह्णाति नरोऽपराणि । तथा शरीराणि विहाय जीर्णान्यन्यानि संयाति नवानि देही ॥ भ.गी.२.२२ ॥</p>
<p>[वासांसीति] जैसें जीर्ण वस्त्र सांडिजे । मग नूतन वेढिजे । [तथेति] तैसें देहांतरातें स्वीकारिजे । चैतन्यनाथें ॥ ज्ञाने.२.१४४ ॥</p>
<p>नैनं छिन्दन्ति शस्त्राणि नैनं दहति पावकः । न चैनं क्लेदयन्त्यापो न शोषयति मारुतः ॥ भ.गी.२.२३ ॥ अच्छेद्योऽयमदाह्योऽयमक्लेद्योऽशोष्य एव च । नित्यः सर्वगतः स्थाणुरचलोऽयं सनातनः ॥ भ.गी.२.२४ ॥</p>
<p>[नैनं छिन्दन्ति शस्त्राणि] हा अनादि नित्यसिद्ध । निरुपाधि विशुद्ध । म्हणऊनि शस्त्रादिकीं छेद । न घडे यया ॥ ज्ञाने.२.१४५ ॥ [न चैनं क्लेदयन्त्यापः] हा प्रळयोदकें नाप्लवे । [नैनं दहति पावकः] हा अग्निदाह न संभवे । [न शोषयति मारुतः] एथ महाशोष न प्रभवे । मारुताचा ॥ ज्ञाने.२.१४६ ॥ [नित्य इति शेषं स्पष्टं] अर्जुना हा नित्य । अचळ हा शाश्वत । सर्वत्र सदोदित । परिपूर्ण हा ॥ ज्ञाने.२.१४७ ॥</p>
<p>अव्यक्तोऽयमचिन्त्योऽयमविकार्योऽयमुच्यते । तस्मादेवं विदित्वैनं नानुशोचितुमर्हसि ॥ भ.गी.२.२५ ॥</p>
<p>[अचिन्त्योऽयं] हा तर्काचिये दिठी । गोचर नोहे किरीटी । ध्यान याचिये भेटी । उत्कंठा वाहे ॥ ज्ञाने.२.१४८ ॥ हा सदा दुर्लभ मना । आप नोहे साधना । निःसीम हा अर्जुना । पुरुषोत्तम ॥ ज्ञाने.२.१४९ ॥ [अविकार्योऽयमुच्यते] हा गुणत्रयारहित । अनादि अविकृत । [अव्यक्तोऽयं] व्यक्तीसि अतीत । सर्वरूप ॥ ज्ञाने.२.१५० ॥ [तस्मादिति] अर्जुना ऐसा हा जाणावा । सकळात्मक देखावा । मग सहजें शोक आघवा । हरेल तुझा ॥ ज्ञाने.२.१५१ ॥</p>
<p>अथ चैनं नित्यजातं नित्यं वा मन्यसे मृतम् । तथापि त्वं महाबाहो नैवं शोचितुमर्हसि ॥ भ.गी.२.२६ ॥</p>
<p>[अथेत्यर्धं] अथवा ऐसा नेणसी । तूं अंतवंतचि मानिसी । तऱ्ही शोचूं न पवसी । पंडुकुमरा ॥ ज्ञाने.२.१५२ ॥ जे आदि स्थिति अंत । हा निरंतर असे नित्य । जैसा प्रवाह अनुस्यूत । गंगाजळाचा ॥ ज्ञाने.२.१५३ ॥ तें आदि नाहीं खंडलें । समुद्रीं तरी असे मिनलें । आणि जातांचि मध्यें उरलें । दिसे जैसें ॥ ज्ञाने.२.१५४ ॥ इयें तीन्ही तयापरी । सरसींच सदा अवधारीं । भूतांसि कवणीं अवसरीं । ठाकतीना ॥ ज्ञाने.२.१५५ ॥ [तथेति] म्हणोनि हें आघवें । एथ तुज नलगे शोचावें । जे स्थितीचि हे स्वभावें । अनादि ऐसी ॥ ज्ञाने.२.१५६ ॥ [चूर्णिका] ना तरी हें अर्जुना । नयेचि तुझिया मना । जे देखोनि लोक अधीना । जन्मक्षया ॥ ज्ञाने.२.१५७ ॥ तरी एथें कांहीं । तुज शोकासि कारण नाहीं । हे जन्म मृत्यू पाहीं । अपरिहर ॥ ज्ञाने.२.१५८ ॥</p>
<p>जातस्य हि ध्रुवो मृत्युर्ध्रुवं जन्म मृतस्य च । तस्मादपरिहार्येऽर्थे न त्वं शोचितुमर्हसि ॥ भ.गी.२.२७ ॥</p>
<p>[जातस्य हि ध्रुवो मृत्युः] उपजे तें नाशे । [ध्रुवं जन्म मृतस्य च] नाशलें पुनरपि दिसे । हें घटिकायंत्र तैसें । परिभ्रमे गा ॥ ज्ञाने.२.१५९ ॥ ना तरी उदो अस्तु आपैसे । अखंडित होत जात जैसे । हें जन्ममरण तैसें । अनिवार जगीं ॥ ज्ञाने.२.१६० ॥ महाप्रळयअवसरें । हें त्रैलोक्यही संहरे । [तस्मादपरिहार्येऽर्थे] म्हणोनि हा न परिहरे । आदि अंत ॥ ज्ञाने.२.१६१ ॥ [न त्वं शोचितुमर्हसि] तूं जरी हें ऐसें मानिसी । तरी खेद कां करिसी । काय जाणतचि नेणसी । धनुर्धरा ॥ ज्ञाने.२.१६२ ॥ [चूर्णिका] एथ आणिकही एक पार्था । तुज बहुतीं परी पाहातां । दुःख करावया सर्वथा । विषो नाहीं ॥ ज्ञाने.२.१६३ ॥</p>
<p>अव्यक्तादीनि भूतानि व्यक्तमध्यानि भारत । अव्यक्तनिधनान्येव तत्र का परिदेवना ॥ भ.गी.२.२८ ॥</p>
<p>[अव्यक्तादीनि भूतानि] जियें समस्तें इयें भूतें । जन्माआदि अमूर्तें । मग पातलीं व्यक्तीतें । जन्मलेया ॥ ज्ञाने.२.१६४ ॥ [अव्यक्तनिधनान्येव] तियें क्षयासि जेथ जाती । तेथ निभ्रांत आनें नव्हती । देखें पूर्वस्थितीच येती । आपुलिये ॥ ज्ञाने.२.१६५ ॥ [व्यक्तमध्यानि भारत] येर मध्यें जें प्रतिभासे । तें निद्रिता स्वप्न जैसें । आकार हा मायावशें । सत्स्वरूपीं ॥ ज्ञाने.२.१६६ ॥ ना तरी पवनें स्पर्शिलें नीर । पढियासे तरंगाकार । कां परापेक्ष अळंकार । व्यक्ती कनकीं ॥ ज्ञाने.२.१६७ ॥ तैसें सकळ हें मूर्त । जाण पां मायाकारित । जैसें आकाशीं बिंबत । अभ्रपट ॥ ज्ञाने.२.१६८ ॥ तैसें आदीचि जें नाहीं । [तत्र का परिदेवना] तयालागीं तूं रुदसी कायी । तूं अवीट तें पाहीं । चैतन्य एक ॥ ज्ञाने.२.१६९ ॥ [चूर्णिका] जयाची आर्तीचि भोगित । विषयीं त्यजिले संत । जयालागीं विरक्त । वनवासिये ॥ ज्ञाने.२.१७० ॥ दृष्टी सूनि जयातें । ब्रह्मचर्यादि व्रतें । मुनीश्वर तपातें । आचरताती ॥ ज्ञाने.२.१७१ ॥</p>
<p>आश्चर्यवत्पश्यति कश्चिदेनमाश्चर्यवद्वदति तथैव चान्यः । आश्चर्यवच्चैनमन्यः शृणोति श्रुत्वाप्येनं वेद न चैव कश्चित् ॥ भ.गी.२.२९ ॥</p>
<p>[आश्चर्यवत्पश्यति कश्चिदेनं] एक अंतरीं निश्चळ । जें निहाळितां केवळ । विसरले सकळ । संसारजात ॥ ज्ञाने.२.१७२ ॥ [आश्चर्यवद्वदति तथैव चान्यः] एकां गुणानुवाद करितां । उपरती होऊनि चित्ता । निरवधि तल्लीनता । निरंतर ॥ ज्ञाने.२.१७३ ॥ [आश्चर्यवच्चैनमन्यः श्रृणोति] एक ऐकतांचि निवाले । ते देहभावीं सांडिले । [श्रुत्वाप्येनं वेद न चैव कश्चित्] एक अनुभवें पातले । तद्रूपता ॥ ज्ञाने.२.१७४ ॥ जैसे सरिताओघ समस्त । समुद्रामाजि मिळत । परी माघौते न समात । परतले नाहीं ॥ ज्ञाने.२.१७५ ॥ तैसिया योगीश्वरांचिया मती । मिळणीं सवें एकवटती । परी जे विचारूनि पुनरावृत्ती । भजतीचिना ॥ ज्ञाने.२.१७६ ॥</p>
<p>देही नित्यमवध्योऽयं देहे सर्वस्य भारत । तस्मात्सर्वाणि भूतानि न त्वं शोचितुमर्हसि ॥ भ.गी.२.३० ॥</p>
<p>[देहीति] जें सर्वत्र सर्वही देहीं । जया करितांही घात नाहीं । तें विश्वात्मक तूं पाहीं । चैतन्य एक ॥ ज्ञाने.२.१७७ ॥ [तस्मादिति] इयाचेनि स्वभावें । हें होत जात आघवें । तरी सांग काय शोचावें । एथ तुवां ॥ ज्ञाने.२.१७८ ॥ एऱ्हवीं तरी पार्था । तुज कां नेणों न मने चित्ता । परी किडाळ हें शोचितां । बहुतां परी ॥ ज्ञाने.२.१७९ ॥</p>
<p>स्वधर्ममपि चावेक्ष्य न विकम्पितुमर्हसि । धर्म्याद्धि युद्धाच्छ्रेयोऽन्यत्क्षत्रियस्य न विद्यते ॥ भ.गी.२.३१ ॥</p>
<p>[स्वधर्ममिति] तूं अझूनि कां न विचारिसी । काय हें चिंतित आहासी । स्वधर्म तो विसरलासी । तरावें जेणें ॥ ज्ञाने.२.१८० ॥ या कौरवां भलतें जाहलें । अथवा तुजचि कांहीं पातलें । कीं युगचि हें बुडालें । जऱ्ही एथ ॥ ज्ञाने.२.१८१ ॥ तरी स्वधर्म एक आहे । तो सर्वथा त्याज्य नोहे । [न विकम्पितुमर्हसि] मग तरिजेल काय पाहें । कृपाळूपणें ॥ ज्ञाने.२.१८२ ॥ अर्जुना तुझें चित्त । जऱ्ही जाहालें द्रवीभूत । तऱ्ही हें अनुचित । संग्रामसमयीं ॥ ज्ञाने.२.१८३ ॥ अगा गोक्षीर जरी जाहलें । तरी पथ्यासि नाहीं घेतलें । ऐसेनिही विष होय सुदलें । नवज्वरीं देतां ॥ ज्ञाने.२.१८४ ॥ तैसें आनीं आन करितां । नाश होईल स्वहिता । म्हणऊनि तूं आतां । सावध होईं ॥ ज्ञाने.२.१८५ ॥ [धर्म्याद्धीति] वायांचि व्याकुळ कायी । आपुला निजधर्म पाहीं । जो आचरितां बाध नाहीं । कवणे काळीं ॥ ज्ञाने.२.१८६ ॥ जैसें मार्गेंचि चालतां । अपावो न पवे सर्वथा । कां दीपाधारें वर्ततां । नाडळिजे ॥ ज्ञाने.२.१८७ ॥ तयापरी पार्था । स्वधर्में राहाटतां । सकळ कामपूर्णता । सहजें होय ॥ ज्ञाने.२.१८८ ॥ म्हणोनि यालागीं पाहीं । तुम्हां क्षत्रियां आणिक कांहीं । संग्रमावांचूनि नाहीं । उचित जाणें ॥ ज्ञाने.२.१८९ ॥ निष्कपट होआवें । उसिणा घाईं जुंझावें । हें असो काय सांगावें । प्रत्यक्षावरी ॥ ज्ञाने.२.१९० ॥</p>
<p>यदृच्छया चोपपन्नं स्वर्गद्वारमपावृतम् । सुखिनः क्षत्रियाः पार्थ लभन्ते युद्धमीदृशम् ॥ भ.गी.२.३२ ॥</p>
<p>[यदृच्छया चोपपन्नं] अर्जुना जुंझ देख आतांचें । हें हो कां दैव तुमचें । कीं निधान सकळ धर्मांचें । प्रकटलें असे ॥ ज्ञाने.२.१९१ ॥ [स्वर्गद्वारमपावृतं] हा संग्राम काय म्हणिपे । कीं स्वर्गचि येणें रूपें । मूर्त कां प्रतापें । उदय केला ॥ ज्ञाने.२.१९२ ॥ ना तरी गुणाचेनि पतिकरें । आर्तीचेनि पडिभरें । हे कीर्तीचि स्वयंवरें । आली तुज ॥ ज्ञाने.२.१९३ ॥ [सुखिनः इति] क्षत्रियें बहुत पुण्य कीजे । तैं जुंझ ऐसें लाहिजे । जैसें मार्गें जातां आडळिजे । चिंतामणीसी ॥ ज्ञाने.२.१९४ ॥ ना तरी जांभया पसरे मुख । तेथ अवचटें पडे पीयूख । तैसा हा संग्राम देख । पातला असे ॥ ज्ञाने.२.१९५ ॥</p>
<p>अथ चेत्त्वमिमं धर्म्यं सङ्ग्रामं न करिष्यसि । ततः स्वधर्मं कीर्तिं च हित्वा पापमवाप्स्यसि ॥ भ.गी.२.३३ ॥</p>
<p>[अथेत्यर्धं] आतां हा ऐसा अव्हेरिजे । मग नाथिलें शोचूं बैसिजे । [ततः स्वधर्मं] तरी आपण आहाणा होइजे । आपणपेयां ॥ ज्ञाने.२.१९६ ॥ पूर्वजांचें जोडलें । आपणचि होय धाडिलें । जरी आजि शस्त्र सांडिलें । रणीं इये ॥ ज्ञाने.२.१९७ ॥ [कीर्तिं च हित्वा] तरी असती कीर्ति जाईल । जगचि अभिशाप देईल । आणि गिंवसित पावतील । महादोष ॥ ज्ञाने.२.१९८ ॥ जैसी भर्तारेंहीन वनिता । उपहती पावे सर्वथा । मग तैसी दशा जीविता । स्वधर्मेंवीण ॥ ज्ञाने.२.१९९ ॥ [पापमवाप्स्यसि] ना तरी रणीं शव सांडिजे । तें चौमेरीं गिधीं विदारिजे । तैसें स्वधर्महीना अभिभविजे । महादोषीं ॥ ज्ञाने.२.२०० ॥</p>
<p>अकीर्तिं चापि भूतानि कथयिष्यन्ति तेऽव्ययाम् । सम्भावितस्य चाकीर्तिर्मरणादतिरिच्यते ॥ भ.गी.२.३४ ॥</p>
<p>[अकीर्तिमित्यर्धं] म्हणोनि स्वधर्म हा सांडसील । तरी पापा वरपडा होसील । आणि अपेश तें नवचेल । कल्पांतवरी ॥ ज्ञाने.२.२०१ ॥ जाणतेनि तंवचि जियावें । जंव अपकीर्ति आंगा न पवे । [सम्भावितस्य चाकीर्तिः] आणि सांग पां केंवि निगावें । एथोनियां ॥ ज्ञाने.२.२०२ ॥ तूं निर्मत्सर सदयता । एथूनि निघसील कीर माघौता । परी ते गति समस्तां । न मनेल ययां ॥ ज्ञाने.२.२०३ ॥ हे चहूंकडूनि कवळितील । बाणवरी घेतील । तेथ पार्था न सुटिजेल । जरी कृपाळूपणें ॥ ज्ञाने.२.२०४ ॥ [मरणादतिरिच्यते] ऐसेनिही प्राणसंकटें । जरी विपायें पां निघणें घटे । तरी तें जियालें वोखटें । मरणाहुनी ॥ ज्ञाने.२.२०५ ॥</p>
<p>भयाद्रणादुपरतं मंस्यन्ते त्वां महारथाः । येषां च त्वं बहुमतो भूत्वा यास्यसि लाघवम् ॥ भ.गी.२.३५ ॥</p>
<p>[भयादिति] तूं आणिकही एक न विचारिसी । एथ संभ्रमें जुंझों आलासी । आणि सकणवपणें निघालासी । मागुता जरी ॥ ज्ञाने.२.२०६ ॥ [मंस्यन्ते त्वां] तरी तुझें तें अर्जुना । या वैरियां दुर्जनां । कां प्रत्यया येईल मना । सांगें मज ॥ ज्ञाने.२.२०७ ॥</p>
<p>अवाच्यवादांश्च बहुन्वदिष्यन्ति तवाहिताः । निन्दन्तस्तव सामर्थ्यं ततो दुःखतरं नु किम् ॥ भ.गी.२.३६ ॥</p>
<p>[अवाच्यवादानिति] हे म्हणती गेला रे गेला । अर्जुन आम्हां बिहाला । हा सांगें बोल उरला । निका कायी ॥ ज्ञाने.२.२०८ ॥ लोक सायासें करूनि बहुतें । वेंचिती आपुलीं जीवितें । परी वाढविती कीर्तीतें । धनुर्धरा ॥ ज्ञाने.२.२०९ ॥ ते तुज अनायासें । अनकळित जोडिली असे । हें अद्वितीय जैसें । गगन आहे ॥ ज्ञाने.२.२१० ॥ [येषां च त्वं बहुमतो] तैसी कीर्ति निःसीम । तुझ्या ठायीं निरुपम । तुझे गुण उत्तम । तिहीं लोकीं ॥ ज्ञाने.२.२११ ॥ दिगंतींचे भूपती । भाट होऊनि वाखाणिती । जे ऐकिलिया दचकती । कृतांतादिक ॥ ज्ञाने.२.२१२ ॥ ऐक ऐसी महिमा घनवट । गंगा तैसी चोखट । जया देखीं जगीं सुभट । वांठ जाहले ॥ ज्ञाने.२.२१३ ॥ [भूत्वा] तें पौरुष तुझें अद्भुत । आइकोनियां हे समस्त । जाले अति विरक्त । जीवितेंसीं ॥ ज्ञाने.२.२१४ ॥ जैसा सिंहाचिया हांका । युगांत होय मदमुखा । तैसा कौरवां अशेखां । धाक तुझा ॥ ज्ञाने.२.२१५ ॥ जैसे पर्वत वज्रातें । ना तरी सर्प गरुडातें । तैसे अर्जुना हे तूतें । मानिती सदा ॥ ज्ञाने.२.२१६ ॥ तें अगाधपण जाईल । [यास्यसि लाघवं] मग हीनत्व अंगा येईल । जरी मागुता निघसील । न जुंझतचि ॥ ज्ञाने.२.२१७ ॥ आणि हे पळतां पळों नेदिती । धरूनि अवकळा करिती । न गणित कुटी बोलती । आइकतां तुज ॥ ज्ञाने.२.२१८ ॥ [तत इति] मग ते वेळीं हियें फुटावें । आतां लाठेपणें कां न जुंझावें । हें जिंतलें तरी भोगावें । महीतळ ॥ ज्ञाने.२.२१९ ॥</p>
<p>हतो वा प्राप्स्यसि स्वर्गं जित्वा वा भोक्ष्यसे महीम् । तस्मादुत्तिष्ठ कौन्तेय युद्धाय कृतनिश्चयः ॥ भ.गी.२.३७ ॥</p>
<p>[हत इति] ना तरी रणीं एथ । जुंझतां वेंचलें जीवित । तरी स्वर्गसुख अनकळित । पावसील ॥ ज्ञाने.२.२२० ॥ [तस्मादिति] म्हणोनि ये गोष्टी । विचार न करीं किरीटी । आतां धनुष्य घेऊनि उठीं । जुंझ वेगीं ॥ ज्ञाने.२.२२१ ॥ [चूर्णिका] देखें स्वधर्म हा आचरतां । दोष नाशे असता । तुज भ्रांति हे कवण चित्ता । पातकाची ॥ ज्ञाने.२.२२२ ॥ सांगें प्लवेंचि काय बुडिजे । कां मार्गीं जातां आडळिजे । परी विपायें चालों नेणिजे । तरी तेंही घडे ॥ ज्ञाने.२.२२३ ॥ अमृतें तरीचि मरिजे । जरी विषेंसीं सेविजे । तैसा स्वधर्मीं दोष पाविजे । हेतुकपणें ॥ ज्ञाने.२.२२४ ॥ म्हणोनियां पार्था । हेतु सांडूनि सर्वथा । तुज क्षात्रवृत्ती जुंझतां । पाप नाहीं ॥ ज्ञाने.२.२२५ ॥</p>
<p>सुखदुःखे समे कृत्वा लाभालाभौ जयाजयौ । ततो युद्धाय युज्यस्व नैवं पापमवाप्स्यसि ॥ भ.गी.२.३८ ॥</p>
<p>[सुखदुःखे इति] सुखीं संतोषा न यावें । दुःखीं विषादा न भजावें । आणि लाभालाभ न धरावे । मनामाजी ॥ ज्ञाने.२.२२६ ॥ एथ विजयपण होईल । कीं सर्वथा देह जाईल । हें आधींचि कांहीं पुढील । चिंतावें ना ॥ ज्ञाने.२.२२७ ॥ [ततो युद्धाय युज्यस्व] आपणयां उचिता । स्वधर्में राहाटतां । जें पावे तें निवांता । साहोनि जावें ॥ ज्ञाने.२.२२८ ॥ [नैवं पापमवाप्स्यसि] ऐसेया मनें होआवें । तरी दोष न घडे स्वभावें । म्हणोनि आतां जुंझावें । निभ्रांत तुवां ॥ ज्ञाने.२.२२९ ॥</p>
<p>एषा तेऽभिहिता साङ्ख्ये बुद्धिर्योगे त्विमां श्रृणु । बुद्ध्या युक्तो यया पार्थ कर्मबन्धं प्रहास्यसि ॥ भ.गी.२.३९ ॥</p>
<p>[एषेति] हे सांख्यस्थिति मुकुळित । सांगितली तुज एथ । आतां बुद्धियोग निश्चित । अवधारीं पां ॥ ज्ञाने.२.२३० ॥ [बुद्ध्येति] जया बुद्धि युक्ता । जालिया पार्था । कर्मबंध सर्वथा । बाधूं न पवे ॥ ज्ञाने.२.२३१ ॥ जैसें वज्रकवच लेइजे । मग शस्त्रांचा वर्षाव साहिजे । परी जैतेंसीं उरिजे । अचुंबित ॥ ज्ञाने.२.२३२ ॥</p>
<p>नेहाभिक्रमनाशोऽस्ति प्रत्यवायो न विद्यते । स्वल्पमप्यस्य धर्मस्य त्रायते महतो भयात् ॥ भ.गी.२.४० ॥</p>
<p>[नेहाभिक्रमेति] तैसें आहिक तरी न नशे । आणि मोक्ष तो उरला असे । जेथ पूर्वानुक्रम दिसे । चोखाळत ॥ ज्ञाने.२.२३३ ॥ कर्माधारें राहाटिजे । परी कर्मफळा न निरीक्षिजे । जैसा मंत्रज्ञ न बधिजे । भूतबाधा ॥ ज्ञाने.२.२३४ ॥ तियापरी जे सुबुद्धि । आपु जालिया निरवधि । हा असताचि उपाधि । आकळूं न सके ॥ ज्ञाने.२.२३५ ॥ जेथ न संचरे पुण्यपाप । जें सूक्ष्म अति निष्कंप । गुणत्रयादि लेप । न लगती जेथ ॥ ज्ञाने.२.२३६ ॥ [स्वल्पमिति] अर्जुना ते पुण्यवशें । जरी अल्पचि हृदयीं बुद्धि प्रकाशे । तरी अशेषही नाशे । संसारभय ॥ ज्ञाने.२.२३७ ॥</p>
<p>व्यवसायात्मिका बुद्धिरेकेह कुरुनन्दन । बहुशाखा ह्यनन्ताश्च बुद्धयोऽव्यवसायिनाम् ॥ भ.गी.२.४१ ॥</p>
<p>[व्यवसायेति] जैसी दीपकळिका धाकुटी । परी बहु तेजातें प्रकटी । तैसी सद्बुद्धि हे थेंकुटी । म्हणों नये ॥ ज्ञाने.२.२३८ ॥ पार्था बहुतीं परी । हे अपेक्षिजे विचारशूरीं । जे दुर्लभ चराचरीं । सद्वासना ॥ ज्ञाने.२.२३९ ॥ आणिकासारिखा बहुवस । जैसा न जोडे परिस । कां अमृताचा लेश । दैवगुणें ॥ ज्ञाने.२.२४० ॥ तैसी दुर्लभ सद्बुद्धि । जिये परमात्माचि अवधि । जैसा गंगेसि उदधि । निरंतर ॥ ज्ञाने.२.२४१ ॥ तैसें ईश्वरावांचुनि कांहीं । जिये आणिक लाणी नाहीं । ते एकचि बुद्धि पाहीं । अर्जुना जगीं ॥ ज्ञाने.२.२४२ ॥ [बहुशाखा इति] येर ते दुर्मती । जे बहुधा असे विकरती । तेथ निरंतर रमती । अविवेकिये ॥ ज्ञाने.२.२४३ ॥ म्हणोनि तया पार्था । स्वर्ग संसार नरकावस्था । आत्मसुख सर्वथा । दृष्ट नाहीं ॥ ज्ञाने.२.२४४ ॥</p>
<p>यामिमां पुष्पितां वाचं प्रवदन्त्यविपश्चितः । वेदवादरताः पार्थ नान्यदस्तीति वादिनः ॥ भ.गी.२.४२ ॥</p>
<p>[वेदवादरताः पार्थ] वेदाधारें बोलती । केवळ कर्म प्रतिष्ठिती । परी कर्मफळीं आसक्ती । धरूनियां ॥ ज्ञाने.२.२४५ ॥ [स्वर्गपरा जन्मकर्मफलप्रदां इति उत्तरश्लोकस्थं] म्हणती संसारीं जन्मिजे । यज्ञादिक कर्म कीजे । मग स्वर्गसुख भोगिजे । [यामिमां पुष्पितां वाचं] मनोहर ॥ ज्ञाने.२.२४६ ॥ [नान्यदस्तीति वादिनः] एथ हेंवांचूनि कांहीं । आणिक सर्वथा सुखचि नाहीं । [प्रवदन्त्यविपश्चितः] ऐसें अर्जुना बोलती पाहीं । दुर्बुद्धि ते ॥ ज्ञाने.२.२४७ ॥</p>
<p>कामात्मानः स्वर्गपरा जन्मकर्मफलप्रदाम् । क्रियाविशेषबहुलां भोगैश्वर्यगतिं प्रति ॥ भ.गी.२.४३ ॥</p>
<p>[कामात्मानः इति] देखें कामनाअभिभूत । होऊनि कर्में आचरत । [भोगैश्वर्यगतिं प्रति] ते केवळ भोगीं चित्त । देऊनियां ॥ ज्ञाने.२.२४८ ॥ [क्रियाविशेषबहुलां] क्रियाविशेषें बहुतें । न लोपिती विधीतें । निपुण होऊनि धर्मातें । अनुष्ठिती ॥ ज्ञाने.२.२४९ ॥</p>
<p>भोगैश्वर्यप्रसक्तानां तयापहृतचेतसाम् । व्यवसायात्मिका बुद्धिः समाधौ न विधीयते ॥ भ.गी.२.४४ ॥</p>
<p>[व्यवसायेति] परी एकचि कुडें करिती । जे स्वर्गकाम मनीं धरिती । यज्ञपुरुषा चुकती । भोक्ता जो ॥ ज्ञाने.२.२५० ॥ जैसा कर्पूराचा राशि कीजे । मग अग्नि लाऊनि दीजे । कां मिष्टान्नीं संचरविजे । काळकूट ॥ ज्ञाने.२.२५१ ॥ दैवें अमृतकुंभ जोडला । तो पायें हाणोनि उलंडिला । तैसा नासिती धर्म निपजला । हेतुकपणें ॥ ज्ञाने.२.२५२ ॥ सायासें पुण्य अर्जिजे । मग संसार कां अपेक्षिजे । [तयापहृतचेतसां] परी नेणती ते काय कीजे । अप्राप्त देखे ॥ ज्ञाने.२.२५३ ॥ [भोगैश्वर्यप्रसक्तानां] जैसी रांधवणी रससोय निकी । करूनियां मोलें विकी । तैसा भोगासाठीं अविवेकी । धाडिती धर्म ॥ ज्ञाने.२.२५४ ॥ म्हणोनि हे पार्था । दुर्बुद्धि देख सर्वथा । तयां वेदवादरतां । मनीं वसे ॥ ज्ञाने.२.२५५ ॥</p>
<p>त्रैगुण्यविषया वेदा निस्त्रैगुण्यो भवार्जुन । निर्द्वन्द्वो नित्यसत्त्वस्थो निर्योगक्षेम आत्मवान् ॥ भ.गी.२.४५ ॥</p>
<p>[त्रैगुण्यविषया वेदाः] तिहीं गुणीं आवृत । हे वेद जाण निभ्रांत । म्हणोनि उपनिषदादि समस्त । सात्त्विक ते ॥ ज्ञाने.२.२५६ ॥ येर रजतमात्मक । जेथ निरूपिजे कर्मादिक । जे केवळ स्वर्गसूचक । धनुर्धरा ॥ ज्ञाने.२.२५७ ॥ [निस्त्रैगुण्यो भवार्जुन] म्हणोनि तूं जाण । हे सुखदुःखासीच कारण । एथ झणें अंतःकरण । रिघों देसी ॥ ज्ञाने.२.२५८ ॥ तूं गुणत्रयातें अव्हेरीं । [निर्द्वंद्वो नित्यसत्त्वस्थो] मी माझें हें न करीं । [निर्योगक्षेम आत्मवान्] एक आत्मसुख अंतरीं । विसंब झणीं ॥ ज्ञाने.२.२५९ ॥</p>
<p>यावानर्थ उदपाने सर्वतः सम्प्लुतोदके । तावान्सर्वेषु वेदेषु ब्राह्मणस्य विजानतः ॥ भ.गी.२.४६ ॥</p>
<p>[यावानिति] जरी वेदें बहुत बोलिलें । विविध भेद सूचिले । तऱ्ही आपण हित आपुलें । तेेंचि घेपे ॥ ज्ञाने.२.२६० ॥ जैसा प्रगटलिया गभस्ती । अशेषही मार्ग दिसती । तरी तेतुलेही काय चालिजती । सांगें मज ॥ ज्ञाने.२.२६१ ॥ कां उदकमय सकळ । जऱ्ही जाहलें असे महीतळ । तरी आपण घेपे केवळ । आर्तीचजोगें ॥ ज्ञाने.२.२६२ ॥ [तावानिति] तैसे ज्ञानी जे होती । ते वेदार्थातें विवरिती । मग अपेक्षित तें स्वीकारिती । शाश्वत जें ॥ ज्ञाने.२.२६३ ॥</p>
<p>कर्मण्येवाधिकारस्ते मा फलेषु कदाचन । मा कर्मफलहेतुर्भूर्मा ते सङ्गोऽस्त्वकर्मणि ॥ भ.गी.२.४७ ॥</p>
<p>[कर्मण्येवाधिकारस्ते] म्हणोनि आइकें पार्था । याचिपरी पाहतां । तुज उचित होय आतां । स्वकर्म हें ॥ ज्ञाने.२.२६४ ॥ आम्हीं समस्तही विचारिलें । तंव ऐसेंचि हें मना आलें । जे न सांडिजे तुवां आपुलें । विहित कर्म ॥ ज्ञाने.२.२६५ ॥ [मा फलेषु कदाचन] परी कर्मफळीं आस न करावी । [मा ते सङ्गोऽस्त्वकर्मणि] आणि अकर्मीं संगती न व्हावी । [मा कर्मफलहेतुर्भूः] हे सत्क्रियाचि आचरावी । हेतूविण ॥ ज्ञाने.२.२६६ ॥</p>
<p>योगस्थः कुरु कर्माणि सङ्गं त्यक्त्वा धनञ्जय । सिद्ध्यसिद्ध्योः समो भूत्वा समत्वं योग उच्यते ॥ भ.गी.२.४८ ॥</p>
<p>[येोगस्थः इत्यर्धं] तूं योगयुक्त होउनी । फळाचा संग टाकुनी । मग अर्जुना चित्त देउनी । करीं कर्में ॥ ज्ञाने.२.२६७ ॥ [सिद्ध्यसिद्ध्योः समो भूत्वा] परी आदरिलें कर्म दैवें । जरी समाप्तीतें पावे । तरी विशेषें तेथ तोषावें । हेंही नको ॥ ज्ञाने.२.२६८ ॥ की निमित्तें कोणे एकें । तें सिद्धी न वचतांचि ठाके । तरी तेथिंचेनि अपरितोखें । क्षोभावें ना ॥ ज्ञाने.२.२६९ ॥ आचरतां सिद्धी गेलें । तरी काजाचि कीर आलें । परी ठेलयाही सगुण जाहलें । ऐसेंचि मानीं ॥ ज्ञाने.२.२७० ॥ देखें जेतुलालें कर्म निपजे । तेतुलें आदिपुुरुषीं समर्पिजे । तरी परिपूर्ण सहजें । जाहलें जाणें ॥ ज्ञाने.२.२७१ ॥ [समत्वं योग उच्यते] देखें सतासत कर्मीं । हें जें सरसेपण मनोधर्मीं । तेचि योगस्थिती उत्तमीं । प्रशंसिजे ॥ ज्ञाने.२.२७२ ॥</p>
<p>दूरेण ह्यवरं कर्म बुद्धियोगाद्धनञ्जय । बुद्धौ शरणमन्विच्छ कृपणाः फलहेतवः ॥ भ.गी.२.४९ ॥ बुद्धियुक्तो जहातीह उभे सुकृतदुष्कृते । तस्माद्योगाय युज्यस्व योगः कर्मसु कौशलम् ॥ भ.गी.२.५० ॥</p>
<p>[बुद्धियोगाद्धनञ्जय] अर्जुना समत्व चित्ताचें । तेंचि सार जाण योगाचें । जेथ मन आणि बुद्धीचें । ऐक्य आथि ॥ ज्ञाने.२.२७३ ॥ तो बुद्धियोग विवरितां । [दूरेण ह्यवरं कर्म] बहुतें पाडें पार्था । दिसे हा अरुता । कर्मयोग ॥ ज्ञाने.२.२७४ ॥ [तस्मादिति] परी तेंचि कर्म आचरिजे । तरीच हा योग पाविजे । जे कर्मशेष सहजें । योगस्थिती ॥ ज्ञाने.२.२७५ ॥ [बुद्धौ शरणमन्विच्छेति] म्हणोनि बुद्धियोग सधर । तेथ अर्जुना होईं स्थिर । मनें करीं अव्हेर । फळहेतूचा ॥ ज्ञाने.२.२७६ ॥ [बुद्धियुक्त इति] जे बुद्धियोगा योजिले । तेचि पारंगत जाहले । इहीं उभयसंबंधी सांडिले । पापपुण्यीं ॥ ज्ञाने.२.२७७ ॥</p>
<p>कर्मजं बुद्धियुक्ता हि फलं त्यक्त्वा मनीषिणः । जन्मबन्धविनिर्मुक्ताः पदं गच्छन्त्यनामयम् ॥ भ.गी.२.५१ ॥</p>
<p>[कर्मजमिति] ते कर्मीं तरी वर्तती । परी कर्मफळा नातळती । [जन्मबंधविनिर्मुक्ताः] आणि यातायाती लोपती । अर्जुना तयां ॥ ज्ञाने.२.२७८ ॥ [पदं गच्छन्त्यनामयम्] मग निरामयभरित । पावती पद अच्युत । ते बुद्धियोगयुक्त । धनुर्धरा ॥ ज्ञाने.२.२७९ ॥</p>
<p>यदा ते मोहकलिलं बुद्धिर्व्यतितरिष्यति । तदा गन्तासि निर्वेदं श्रोतव्यस्य श्रुतस्य च ॥ भ.गी.२.५२ ॥</p>
<p>[यदा ते मोहेति] तूं ऐसा तैं होसी । जैं मोहातें यया सांडिसी । आणि वैराग्य मानसीं । संचरेल ॥ ज्ञाने.२.२८० ॥ [तदेति] मग निष्कळंक गहन । उपजेल आत्मज्ञान । तेणें निचाड होईल मन । आपैसें तुझें ॥ ज्ञाने.२.२८१ ॥ तेथ आणिक कांहीं जाणावें । कां मागील तें स्मरावें । हें अर्जुना आघवें । पारुषेल ॥ ज्ञाने.२.२८२ ॥</p>
<p>श्रुतिविप्रतिपन्ना ते यदा स्थास्यति निश्चला । समाधावचला बुद्धिस्तदा योगमवाप्स्यसि ॥ भ.गी.२.५३ ॥</p>
<p>[श्रुतीति] इंद्रियांचिया संगती । जिये पसर होतसे मती । ते स्थिर होईल मागुती । आत्मस्वरूपीं ॥ ज्ञाने.२.२८३ ॥ [समाधाविति] समाधिसुखीं केवळ । जैं बुद्धि होईल निश्चळ । तैं पावसी तूं सकळ । योगस्थिति ॥ ज्ञाने.२.२८४ ॥</p>
<p>अर्जुन उवाच - स्थितप्रज्ञस्य का भाषा समाधिस्थस्य केशव । स्थितधीः किं प्रभाषेत किमासीत व्रजेत किम् ॥ भ.गी.२.५४ ॥</p>
<p>[अर्जुन उवाच] तेथ अर्जुन म्हणे देवा । हाचि अभिप्रावो आघवा । मी पुसेन आतां सांगावा । कृपानिधी ॥ ज्ञाने.२.२८५ ॥ मग अच्युत म्हणे सुखें । जें किरीटी तुज निकें । तें पूस पां उन्मेखें । मनाचेनि ॥ ज्ञाने.२.२८६ ॥ या बोला पार्थें । म्हणितलें सांग पां श्रीकृष्णातें । [स्थितप्रज्ञस्य का भाषा] काय म्हणिपे स्थितप्रज्ञातें । वोळखों केवीं ॥ ज्ञाने.२.२८७ ॥ [स्थितधीः] आणि स्थिरबुद्धि जो म्हणिजे । [किं प्रभाषेत] तो कैसिया चिन्हीं जाणिजे । [समाधिस्थस्य केशव] जो समाधिसुख भुंजे । अखंडित ॥ ज्ञाने.२.२८८ ॥ [किमासीत] तो कवणे स्थिती असे । [व्रजेत किं] कैसेनि रूपीं विलसे । देवा सांगावें हें ऐसें । लक्ष्मीपती ॥ ज्ञाने.२.२८९ ॥ तंव परब्रह्मअवतरण । जो षड्गुणाधिकरण । तो काय तेथ श्रीनारायण । बोलत असे ॥ ज्ञाने.२.२९० ॥ [स्थितप्रज्ञस्य लक्षणमाह द्वाभ्यां]-</p>
<p>श्रीभगवानुवाच - प्रजहाति यदा कामान्सर्वान्पार्थ मनोगतान् । आत्मन्येवात्मना तुष्टः स्थितप्रज्ञस्तदोच्यते ॥ भ.गी.२.५५ ॥</p>
<p>[श्रीभगवानुवाच-पार्थ] म्हणे अर्जुना परियेसीं । [मनोगतान्] जो हा अभिलाष प्रौढ मानसीं । तो अंतराय स्वसुखेंसीं । करीत असे ॥ ज्ञाने.२.२९१ ॥ जो सर्वदा नित्यतृप्त । अंतःकरणभरित । परी विषयामाजी पतित । जेणें संगें कीजे ॥ ज्ञाने.२.२९२ ॥ [प्रजहाति यदा कामान्सर्वान्] तो काम सर्वथा जाये । [आत्मन्येवात्मना तुष्टः] जयाचें आत्मसंतोषीं मन राहे । [स्थितप्रज्ञस्तदोच्यते] तोचि स्थितप्रज्ञ होये । पुरुष जाणें ॥ ज्ञाने.२.२९३ ॥</p>
<p>[किं प्रभाषेतेत्यस्योत्तरमाह]- दुःखेष्वनुद्विग्नमनाः सुखेषु विगतस्पृहः । वीतरागभयक्रोधः स्थितधीर्मुनिरुच्यते ॥ भ.गी.२.५६ ॥</p>
<p>[दुःखेष्विति] नाना दुःखीं प्राप्तीं । जया उद्वेग नाहीं चित्तीं । आणि सुखाचिया आर्ती । अडपैचिजेना ॥ ज्ञाने.२.२९४ ॥ [वीतरागभयक्रोधः] अर्जुना तयाच्या ठायीं । काम क्रोध सहजें नाहीं । आणि भयातें नेणे कंहीं । परिपूर्ण तो ॥ ज्ञाने.२.२९५ ॥ [स्थितधीर्मुनिरुच्यते] ऐसा जो निरवधी । तो जाण पां स्थिरबुद्धी । जो निरसूनि उपाधी । भेदरहित ॥ ज्ञाने.२.२९६ ॥</p>
<p>यः सर्वत्रानभिस्नेहस्तत्तत्प्राप्य शुभाशुभम् । नाभिनन्दति न द्वेष्टि तस्य प्रज्ञा प्रतिष्ठिता ॥ भ.गी.२.५७ ॥</p>
<p>[यः सर्वत्रानभिस्नेहः] जो सर्वत्र सदा सरिसा । परिपूर्ण चंद्र कां जैसा । अधमोत्तम प्रकाशा- । माजि न म्हणे ॥ ज्ञाने.२.२९७ ॥ ऐसी अनवच्छिन्न समता । भूतमात्रीं सदयता । [तत्तत्प्राप्य शुभाशुभं] आणि पालट नाहीं चित्ता । कवणे वेळे ॥ ज्ञाने.२.२९८ ॥ [तत् शुभं प्रथममिति] गोमटें कांहीं पावे । [नाभिनन्दति] तरी संतोषें तेणें नाभिभवे । [तत् अशुभं] जो ओखटेनि [न द्वेष्टि] नागवे । विषादासी ॥ ज्ञाने.२.२९९ ॥ ऐसा हरिखशोकरहित । जो आत्मबोधभरित । [तस्य प्रज्ञा प्रतिष्ठिता] तो जाण पां प्रज्ञायुक्त । धनुर्धरा ॥ ज्ञाने.२.३०० ॥</p>
<p>यदा संहरते चायं कूर्मोऽङ्गानीव सर्वशः । इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ॥ भ.गी.२.५८ ॥</p>
<p>[यदेति] कां कूर्म जियापरी । उवाइला अवेव पसरी । ना तरी इच्छावशें आवरी । आपुले आपण ॥ ज्ञाने.२.३०१ ॥ [इन्द्रियाणीति] तैसीं इंद्रियें आपैतीं । जयाचें म्हणितलें करिती । तयाची प्रज्ञा जाण स्थिती । पावली असे ॥ ज्ञाने.२.३०२ ॥</p>
<p>विषया विनिवर्तन्ते निराहारस्य देहिनः । रसवर्जं रसोऽप्यस्य परं दृष्ट्वा निवर्तते ॥ भ.गी.२.५९ ॥</p>
<p>[विषया इति] अर्जुना आणिकही एक । सांगेन ऐकें कवतिक । जे विषयातें साधक । त्यजिती नियमें ॥ ज्ञाने.२.३०३ ॥ श्रोत्रादि इंद्रियें आवरिती । [रसवर्जं] परी रसने नियम न करिती । ते सहस्रधा कवळिजती । विषयीं इहीं ॥ ज्ञाने.२.३०४ ॥ जैसी वरिवरी पालवी खुडिजे । आणि मुळीं उदक घालिजे । तरी कैसेनि नाश निपजे । तया वृक्षा ॥ ज्ञाने.२.३०५ ॥ तो उदकाचेनि बळें अधिकें । जैसा आडवेनि आंगें फांके । तैसा मानसीं विषय पोखे । रसनाद्वारें ॥ ज्ञाने.२.३०६ ॥ येरां इंद्रियां विषय तुटे । तैसा नियमूं न ये रस हटें । जे जीवनचि हें न घटे । येणेंविण ॥ ज्ञाने.२.३०७ ॥ [रसोऽप्यस्य परं दृष्ट्वा निवर्तते] मग अर्जुना स्वभावें । ऐसियाही नियमातें पावे । जैं कां परब्रह्म अनुभवें । होऊनि जाइजे ॥ ज्ञाने.२.३०८ ॥ तैं शरीरभाव आटती । इंद्रियें विषय विसरती । जैं सोहंभावप्रतीती । प्रगट होय ॥ ज्ञाने.२.३०९ ॥</p>
<p>यततो ह्यपि कौन्तेय पुरुषस्य विपश्चितः । इन्द्रियाणि प्रमाथीनि हरन्ति प्रसभं मनः ॥ भ.गी.२.६० ॥</p>
<p>[पुरुषस्य विपश्चितः] येऱ्हवीं तरी अर्जुना । हें आया न ये साधना । जे राहाटताती जतना । निरंतर ॥ ज्ञाने.२.३१० ॥ [यततो ह्यपि कौन्तेय] जयातें अभ्यासाची घरटी । यमनियमांची ताटी । जे मनातें सदा मुठी । धरूनि आहाती ॥ ज्ञाने.२.३११ ॥ [इन्द्रियाणि प्रमाथीनि] तेही किजती कासाविसी । या इंद्रियांची प्रौढी ऐसी । जैसी मंत्रज्ञातें विवसी । भुलवी कां ॥ ज्ञाने.२.३१२ ॥ देखें विषय हे तैसे । पावती ऋद्धिसिद्धीचेनि मिषें । [हरन्ति प्रसभं मनः] मग आकळिती स्पर्शें । इंद्रियांचेनि ॥ ज्ञाने.२.३१३ ॥ तिये संधी मन जाये । मग अभ्यासीं थोटावलें ठाये । ऐसें बळकटपण आहे । इंद्रियांचें ॥ ज्ञाने.२.३१४ ॥</p>
<p>[किमासीतेत्यस्योत्तरमाह]- तानि सर्वाणि संयम्य युक्त आसीत मत्परः । वशे हि यस्येन्द्रियाणि तस्य प्रज्ञा प्रतिष्ठिता ॥ भ.गी.२.६१ ॥</p>
<p>[तानि सर्वाणि संयम्य] म्हणोनि आइकें पार्था । यांतें निर्दळी जो सर्वथा । सर्वविषयीं आस्था । सांडूनियां ॥ ज्ञाने.२.३१५ ॥ [तस्य प्रज्ञा प्रतिष्ठिता] तोचि तूं जाण । योगनिष्ठेसी कारण । [वशे हि यस्येन्द्रियाणि] जयाचें विषयसुखें अंतःकरण । झकवेना ॥ ज्ञाने.२.३१६ ॥ [युक्त आसीत मत्परः] जो आत्मबोधयुक्त । होऊनि असे सतत । जो मातें हृदयाआंत । विसंबेना ॥ ज्ञाने.२.३१७ ॥ [चूर्णिका] येऱ्हवीं बाह्य विषय तरी नाहीं । परी मानसीं होईल जरी कांहीं । तरी साद्यंतचि पाहीं । संसार असे ॥ ज्ञाने.२.३१८ ॥ जैसा कां विषाचा लेश । घेतलिया होय बहुवस । मग निभ्रांत करी नाश । जीवितासी ॥ ज्ञाने.२.३१९ ॥ तैसी विषयाची शंका । मनीं वसती देखा । घात करी अशेखा । विवेकजाता ॥ ज्ञाने.२.३२० ॥</p>
<p>ध्यायतो विषयान्पुंसः सङ्गस्तेषूपजायते । सङ्गात्सञ्जायते कामः कामात्क्रोधोऽभिजायते ॥ भ.गी.२.६२ ॥ क्रोधाद्भवति सम्मोहः सम्मोहात्स्मृतिविभ्रमः । स्मृतिभ्रंशाद् बुद्धिनाशो बुद्धिनाशात्प्रणश्यति ॥ भ.गी.२.६३ ॥</p>
<p>[ध्यायत इति] जरी हृदयीं विषयस्मृती । तरी निःसंगाही आपजे संगती । [सङ्गात्सञ्जायते कामः] संगें प्रगटे मूर्ती । अभिलाषाची ॥ ज्ञाने.२.३२१ ॥ [कामात्क्रोधोऽभिजायते] जेथ काम उपजला । तेथ क्रोध आधींचि आला । [क्रोधाद्भवति सम्मोहः] क्रोधीं असे ठेविला । संमोह जाणें ॥ ज्ञाने.२.३२२ ॥ [सम्मोहात्स्मृतिविभ्रमः इति कार्याकार्यविवेकाभावः] संमोहा जालिया व्यक्ती । तरी नाश पावे स्मृती । चंडवातें ज्योती । हत जैसी ॥ ज्ञाने.२.३२३ ॥ कां अस्तमानीं निशी । जैसी सूर्यतेजातें ग्रसी । तैसी दशा स्मृतिभ्रंशीं । प्राणियासी ॥ ज्ञाने.२.३२४ ॥ [स्मृतिभ्रंशाद्बुद्धिनाशो] मग अज्ञानांध केवळ । तेणें आप्लविजे सकळ । तेथ बुद्धि होय व्याकुळ । हृदयामाजी ॥ ज्ञाने.२.३२५ ॥ जैसें जात्यंधा पळणी पावे । मग तें काकुळती सैरा धांवे । तैसी बुद्धीसि होती भंवे । धनुर्धरा ॥ ज्ञाने.२.३२६ ॥ ऐसा स्मृतिभ्रंश घडे । मग सर्वथा बुद्धि अवघडे । तेथ समूळ हें उपडे । ज्ञानजात ॥ ज्ञाने.२.३२७ ॥ [बुद्धिनाशात्प्रणश्यति] चैतन्याच्या भ्रंशीं । शरीरा दशा जैसी । तैसें पुरुषा बुद्धिनाशीं । होय देखें ॥ ज्ञाने.२.३२८ ॥ [फलितार्थोयं] म्हणोनि आइकें अर्जुना । जैसा विस्फुलिंग लागे इंधना । मग तो प्रौढ जालिया त्रिभुवना । पुरों शके ॥ ज्ञाने.२.३२९ ॥ तैसें विषयाचें ध्यान । जरी विपायें वाहे मन । तरी येसणें हें पतन । गिंवसीत पावे ॥ ज्ञाने.२.३३० ॥</p>
<p>रागद्वेषवियुक्तैस्तु विषयानिन्द्रियैश्चरन् । आत्मवश्यैर्विधेयात्मा प्रसादमधिगच्छति ॥ भ.गी.२.६४ ॥</p>
<p>[विधेयात्मा] म्हणोनि विषय आघवे । सर्वथा मनौनि सांडावें । [रागद्वेषेत्यर्धं] मग रागद्वेष स्वभावें । नाशतील ॥ ज्ञाने.२.३३१ ॥ पार्था आणिकही एक । जरी नाशले हे रागद्वेष । तरी इंद्रियां विषयीं बाधक । रमतां नाहीं ॥ ज्ञाने.२.३३२ ॥ जैसा सूर्य आकाशांत । रश्मिकरें जगातें स्पर्शत । तरी संगदोषें काय लिंपत । तेथिंचेनि ॥ ज्ञाने.२.३३३ ॥ तैसा इंद्रियार्थीं उदासीन । [आत्मवश्यैः] आत्मरसेंचि निर्भिन्न । जो कामक्रोध-विहीन । होऊनि असे ॥ ज्ञाने.२.३३४ ॥ तरी विषयांतही कांहीं । आपणपेंवाचूनि नाहीं । मग विषय कवण कायी । बाधितील कवणा ॥ ज्ञाने.२.३३५ ॥ जरी उदकी उदकें बुडिजे । कां अग्नि आगीं पोळिजे । तरी विषयसंगें आप्लविजे । परिपूर्ण तो ॥ ज्ञाने.२.३३६ ॥ ऐसा आपणचि केवळ । होऊनि असे निखिळ । [प्रसादमधिगच्छति] तयाची प्रज्ञा अचळ । निभ्रांत मानीं ॥ ज्ञाने.२.३३७ ॥ [अनेनैव कथं व्रजेत भुञ्जीतेत्यस्य चतुर्थप्रश्नस्य स्वाधीनैरिन्द्रियैर्विषयानधिगच्छतीत्युत्तरमुक्तं भवति]</p>
<p>प्रसादे सर्वदुःखानां हानिरस्योपजायते । प्रसन्नचेतसो ह्याशु बुद्धिः पर्यवतिष्ठते ॥ भ.गी.२.६५ ॥</p>
<p>[प्रसादे इति] देखें अखंडित प्रसन्नता । आथी जेथ चित्ता । तेथ रिगणें नाहीं समस्तां । संसारदुःखां ॥ ज्ञाने.२.३३८ ॥ जैसा अमृताचा निर्झर । प्रसवे जयाचा जठर । तया क्षुधेतृषेचा अडदर । कांहींचि नाहीं ॥ ज्ञाने.२.३३९ ॥ [प्रसन्नचेतस इति] तैसें हृदय प्रसन्न होये । तरी दुःख कैचें कें आहे । तेथ आपैसी बुद्धि राहे । परमात्मरूपीं ॥ ज्ञाने.२.३४० ॥ जैसा निर्वातींचा दीप । सर्वथा नेणे कंप । तैसा स्थिरबुद्धि स्वस्वरूप । योगयुक्त ॥ ज्ञाने.२.३४१ ॥</p>
<p>नास्ति बुद्धिरयुक्तस्य न चायुक्तस्य भावना । न चाभावयतः शान्तिरशान्तस्य कुतः सुखम् ॥ भ.गी.२.६६ ॥</p>
<p>[अयुक्तस्य] ये युक्तीची कडसणी । नाहीं जयाच्या अंतःकरणीं । तो आकळिला जाण गुणीं । विषयादिकी ॥ ज्ञाने.२.३४२ ॥ [नास्ति बुद्धिः] तया स्थिरबुद्धि पार्था । कंहीं नाहीं सर्वथा । [न चायुक्तस्य भावना] आणि स्थैर्याची आस्था । तेही नुपजे ॥ ज्ञाने.२.३४३ ॥ [न चाभावयतः शान्तिः] निश्चळत्वाची भावना । जरी नव्हेचि देखें मना । तरी शांति केवीं अर्जुना । आप होय ॥ ज्ञाने.२.३४४ ॥ [अशान्तस्य कुतः सुखं] जेथ शांतीचा जिव्हाळा नाहीं । तेथ सुख विसरोनि न रिघे कांहीं । जैसा पापियाच्या ठायीं । मोक्ष न वसे ॥ ज्ञाने.२.३४५ ॥ देखें अग्निमाजि घापती । तियें बीजें जरी विरूढती । तरी अशांता सुखप्राप्ती । घडों शके ॥ ज्ञाने.२.३४६ ॥ [चूर्णिका] म्हणोनि अयुक्तपण मनाचें । तेंचि सर्वस्व दुःखाचें । याकारणें इंद्रियांचें । दमन कीजे ॥ ज्ञाने.२.३४७ ॥</p>
<p>इन्द्रियाणां हि चरतां यन्मनोऽनुविधीयते । तदस्य हरति प्रज्ञां वायुर्नावमिवाम्भसि ॥ भ.गी.२.६७ ॥</p>
<p>[इन्द्रियाणामिति] इंद्रियें जें जें म्हणती । तें तेंचि जे पुरुष करिती । ते तरलेचि न तरती । विषयसिंधु ॥ ज्ञाने.२.३४८ ॥ [तदस्येति] जैसी नाव थडिये ठाकितां । जरी वरपडी होय दुर्वाता । तरी चुकलाही मागौता । अपावो पावे ॥ ज्ञाने.२.३४९ ॥ तैसी प्राप्तेंही पुरुषें । इंद्रियें लाळिलीं जरी कौतुकें । तरी आक्रमिला जाण दुःखें । सांसारिकें ॥ ज्ञाने.२.३५० ॥</p>
<p>तस्माद्यस्य महाबाहो निगृहीतानि सर्वशः । इन्द्रियाणीन्द्रियार्थेभ्यस्तस्य प्रज्ञा प्रतिष्ठिता ॥ भ.गी.२.६८ ॥</p>
<p>[तस्मादिति] म्हणोनि आपुलीं आपणपया । जरी इंद्रियें येती आया । तरी अधिक कांहीं धनंजया । सार्थक असे ॥ ज्ञाने.२.३५१ ॥ देखें कूर्म जियापरी । उवाइला अवयव पसरी । ना तरी इच्छावशें आवरी । आपणपेंचि ॥ ज्ञाने.२.३५२ ॥ [इन्द्रियाणीति] तैसीं इंद्रियें अपैतीं होती । जयाचें म्हणितलें करिती । तयाची प्रज्ञा जाण स्थिती । पातली असे ॥ ज्ञाने.२.३५३ ॥ आतां आणिक एक गहन । पूर्णाचें चिन्ह । अर्जुना तुज सांगेन । परिस पां ॥ ज्ञाने.२.३५४ ॥</p>
<p>या निशा सर्वभूतानां तस्यां जागर्ति संयमी । यस्यां जाग्रति भूतानि सा निशा पश्यतो मुनेः ॥ भ.गी.२.६९ ॥</p>
<p>[या निशेति] देखें भूतजात निदेलें । तेथेंचि जया पाहलें । [यस्यामिति] आणि जीव जेथ चेइले । तेथ निद्रित जो ॥ ज्ञाने.२.३५५ ॥ तोचि तो निरुपाधि । अर्जुना तो स्थिरबुद्धि । तोचि जाणें निरवधि । मुनीश्वर ॥ ज्ञाने.२.३५६ ॥</p>
<p>आपूर्यमाणमचलप्रतिष्ठं समुद्रमापः प्रविशन्ति यद्वत् । तद्वत्कामा यं प्रविशन्ति सर्वे स शान्तिमाप्नोति न कामकामी ॥ भ.गी.२.७० ॥</p>
<p>[आपूर्यमाणमिति] पार्था आणीकही परी । तो जाणों येईल अवधारीं । [समुद्रमापः प्रविशन्ति यद्वत्] जैसी अक्षोभता सागरीं । अखंडित ॥ ज्ञाने.२.३५७ ॥ जऱ्ही सरितावोघ समस्त । परिपूर्ण होऊनि मिळत । तऱ्ही अधिक नोहे ईषत । मर्यादा न सांडी ॥ ज्ञाने.२.३५८ ॥ ना तरी ग्रीष्मकाळीं सरिता । शोषूनि जाती समस्ता । परी न्यून नव्हे पार्था । समुद्र जैसा ॥ ज्ञाने.२.३५९ ॥ [तद्वदिति] तैसा प्राप्ती ऋद्धि सिद्धी । तयासि क्षोभ नाहीं बुद्धी । आणि न पवतां न बाधी । अधृति तयातें ॥ ज्ञाने.२.३६० ॥ सांगें सूर्याच्या घरीं । प्रकाश काय वातीवेऱ्हीं । कां न लाविजे तरी अंधकारीं । कोंडेल तो ॥ ज्ञाने.२.३६१ ॥ देखें ऋद्धि सिद्धि तयापरी । आली गेली से न करी । तोचि गुंतला असे अंतरीं । महासुखीं ॥ ज्ञाने.२.३६२ ॥ जो आपुलेनि नागरपणें । इंद्रभुवनातें पाबळें म्हणे । तो केवीं रंजे पालवणें । भिल्लांचेनि ॥ ज्ञाने.२.३६३ ॥ जो अमृतातें ठी ठेवी । तो जैसा कांजी न सेवी । तैसा स्वसुखानुभवी । न भोगी ऋद्धि ॥ ज्ञाने.२.३६४ ॥ पार्था नवल हें पाहीं । जेथ स्वर्गसुखा लेखणी नाहीं । [न कामकामी] तेथ ऋद्धिसिद्धि कायी । प्राकृता होती ॥ ज्ञाने.२.३६५ ॥</p>
<p>विहाय कामान्यः सर्वान्पुमांश्चरति निःस्पृहः । निर्ममो निरहङ्कारः स शान्तिमधिगच्छति ॥ भ.गी.२.७१ ॥</p>
<p>[स शान्तिमधिगच्छति] ऐसा आत्मबोधें तोषला । जो परमानंदें पोखला । तोचि स्थिरप्रज्ञ भला । वोळख तूं ॥ ज्ञाने.२.३६६ ॥ [निर्ममो निरहङ्कारः] तो अहंकारातें दवडुनी । [विहायेति] सकळ काम सांडुनी । विचरे विश्व होउनी । विश्वामाजी ॥ ज्ञाने.२.३६७ ॥</p>
<p>एषा ब्राह्मी स्थितिः पार्थ नैनां प्राप्य विमुह्यति । स्थित्वास्यामन्तकालेऽपि ब्रह्मनिर्वाणमृच्छति ॥ भ.गी.२.७२ ॥ ॐ तत्सदिति श्रीमद्भगवद्गीतासूपनिषत्सु ब्रह्मविद्यायां योगशास्त्रे श्रीकृष्णार्जुनसंवादे सांख्ययोगो नाम द्वितीयोऽध्यायः ॥ भ.गी.२.पुष्पिका ॥</p>
<p>[एषेति] हे ब्रह्मस्थिति निःसीम । जे अनुभविती निष्काम । [ब्रह्मनिर्वाणमृच्छति] ते पावले परब्रह्म । अनायासें ॥ ज्ञाने.२.३६८ ॥ [स्थित्वास्यामन्तकालेऽपि] जे चिद्रूपीं मिळतां । देहांतींची व्याकुळता । आड ठाकों न सके चित्ता । प्राज्ञा जया ॥ ज्ञाने.२.३६९ ॥ तेचि हे स्थिति । स्वमुखें श्रीपति । सांगत अर्जुनाप्रति । संजयो म्हणे ॥ ज्ञाने.२.३७० ॥ [उत्तराध्यायबीजं] ऐसें कृष्णवाक्य ऐकिलें । तेथ अर्जुनें मनीं म्हणितलें । आतां आमुचिया काजा आलें । उपपत्ती इया ॥ ज्ञाने.२.३७१ ॥ जें कर्मजात आघवें । एथ निराकरिलें देवें । तरी पारुषलें म्यां जुंझावें । म्हणूनियां ॥ ज्ञाने.२.३७२ ॥ ऐसा श्रीअच्युताचिया बोला । चित्तीं धनुर्धर उवायिला । आतां प्रश्न करील भला । आशंकोनी ॥ ज्ञाने.२.३७३ ॥ तो प्रसंग असे नागर । जो सकळ धर्मांसि आगर । की विवेकामृतसागर । प्रांतहीन ॥ ज्ञाने.२.३७४ ॥ जो आपण सर्वज्ञनाथ । निरूपिता होईल श्रीअनंत । ज्ञानदेव सांगेल मात । निवृत्तिदास ॥ ज्ञाने.२.३७५ ॥</p>
<p>इति श्रीज्ञानदेवविरचितायां भावार्थदीपिकायां द्वितीयोऽध्यायः ॥ २ ॥</p>
</section>
</body>
</html>
